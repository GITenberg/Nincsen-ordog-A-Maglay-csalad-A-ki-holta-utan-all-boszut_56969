<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.6.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Nincsen ördög; A Magláy
család; A ki holta után áll boszut by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Nincsen ördög; A Magláy család; A ki
holta után áll boszut, by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Nincsen ördög; A Magláy család; A ki holta után áll boszut

Author: Mór Jókai

Release Date: April 12, 2018 [EBook #56969]

Language: Hungarian

Character set encoding: UTF-8

*** START OF THIS PROJECT GUTENBERG EBOOK NINCSEN ÖRDÖG; A MAGLÁY ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_324">324</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=s-tkAAAAMAAJ">http://books.google.com/books?id=s-tkAAAAMAAJ</a>
.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">LXXXV. KÖTET</span></p>
<p class="center"><span class="caption">NINCSEN ÖRDÖG * A MAGLÁY
CSALÁD</span></p>
<p class="center"><span class="caption">A KI HOLTA UTÁN ÁLL
BOSZUT</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<p class="center"><span class="caption-150">NINCSEN
ÖRDÖG</span></p>
<p class="center"><span class="caption-small">REGÉNY</span></p>
<p>&nbsp;</p>
<p class="center"><span class="caption-large">A MAGLÁY
CSALÁD</span></p>
<p class="center"><span class="caption-large">*</span></p>
<p class="center"><span class="caption-large">A KI HOLTA UTÁN ÁLL
BOSZUT</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h1>NINCSEN ÖRDÖG</h1>
<p class="center">REGÉNY <span class="pagenum"><a name="Page_2" id=
"Page_2">-2-</a></span> <span class="pagenum"><a name="Page_3" id=
"Page_3"><br />
-3-</a></span></p>
<h2>A NÉMA GYERMEK.</h2>
<p>A nyolczvanas években a Szent-Gotthard vasutvonalon utaztam
Párisnak. Az Olaszország felől jövő utasok már mind elfoglalták a
hálókocsiosztályokat. Egy kis borravaló segélyével hozzájutottam
egy félkupéhoz, a hol éjszakára (addig, a meddig) elhelyezkedhetém.
Igaz, hogy a leghátulsó kocsiban kaptam helyet, a mivel az a
kellemetes helyzet van összekötve, hogy a ki nem tud másképen
aludni, mint ha ringatják, hát ebből kaphat eleget; azonkívül ama
nagy köralagutaknál, a melyek a Gotthard hegy mélyében körül
forognak, a vasuti plesiosaurus farkán ülő folytonosan abban az
érzésben részesül, mintha fejtetővel előre bele akarna repülni a
holdba.</p>
<p>A kalauz iparkodott kimenteni a helyzetet. Egy dúsgazdag nábob
fia utazik a vonaton egész fejedelmi kisérettel: van velük házi
orvos, gouvernante, szakács, utimarsall, szerecsen inas, pikkoló és
fürdőszolgáló; azok foglaltak le minden előkelő helyet, a princz
maga egy salonnal, egy kabinnal és egy toiletteszobával
rendelkezik.</p>
<p>Jól teszi! Én is így tennék, ha princz volnék.</p>
<p>A vasuton úgy vagyok, mint a molnár a malomban: a míg zakatol a
kerék, addig aluszom; ha megáll, a csendre fölébredek. Valami
kisebb állomáson, a hová éjjel érkezénk – s a minek a nevét
elfelejtettem – hosszabb ideig tartott a vesztegelés. A vonatot
előre-hátra tolták, a mozdony füttyöngetett, a kalauzok is
füttyöngettek; egyszer csak felnyilt a kupém ajtaja s bejött rajta
az én kalauzom, <span class="pagenum"><a name="Page_4" id=
"Page_4">-4-</a></span> a lámpás mellére akasztva. Azt a szomorú
hírt közlé velem, hogy a salonkocsi tengelye izzóvá lett, azt most
ki kellett kapcsolni s a közbeeső állomáson hátrahagyni. Már most
az egész illustris társaságot, addig, a míg egy főállomáson ismét
másik salonkocsit lehet beakasztani, kénytelenek szétosztani a
többi kupékba. Nekem is jut belőle kettő.</p>
<p>Hát jól van. Megnyugszom benne.</p>
<p>Még azt akarta tőlem megtudni a kalauz, hogy miféle vallású
vagyok?</p>
<p>Megmondtam neki, helvét hitvallású evangelikus.</p>
<p>Úgy jól van. Akkor magát a princzet meg a gouvernanteját kapom
utitársakul. (Ha valami nagyon régi vallású lettem volna, úgy
bizonyosan a szerecsent kapom meg.)</p>
<p>A kalauz, látva, hogy olyan emberrel van dolga, a kit kenyérre
lehet kenni, még egy nyájaskodásra vállalkozott.</p>
<p>– A doktor úr is szeretne a princzczel együtt maradni.</p>
<p>– Itt azonban csak három hely van.</p>
<p>– Azt mondta a doktor úr, hogy a ki helyet cserélne vele, annak
az egész uti költségét megtérítené Zürichig.</p>
<p>No már ez gavalléros ajánlat.</p>
<p>– Hát ha helyet akar cserélni a doktor úr, cseréljen a
katlanfűtővel.</p>
<p>A kalauz elkotródott: nyomban következett utána a doktor.</p>
<p>Igen jeles, distingvált férfiú volt. Bemutatta magát: Dr.
Mayer.</p>
<p>Ezerszer bocsánatot kért, hogy a kalauz rosszul tolmácsolta az
izenetét. Ő nem szándékozott megsérteni. Hanem hogy a védencze nem
szokott idegenekkel utazni, meg hogy nem jól szíveli a
szivarfüstöt. Minthogy azonban megigértem, hogy nem fogok
szivarozni, a míg együtt utazunk, ez iránti aggodalmait
elpihenteté. Majd azt kérdezte tőlem, hogy ugyebár orosz vagyok?
(Asztrakán süveg volt a fejemen s ugyanolyan prém a felső
kabátomon.) <span class="pagenum"><a name="Page_5" id=
"Page_5">-5-</a></span></p>
<p>Mondtam neki, hogy még nem vagyok az: egyelőre be kell érnem
annyival, hogy magyar lehetek.</p>
<p>Az ellen sem volt kifogása. Csupán azt tudakolta még, hogy nem
grassál-e jelenleg Magyarországon olyan nagyon a szemcsés
köthártyalob, meg a roncsoló toroklob, mint a mult években.</p>
<p>Biztosítottam felőle, hogy mindezek megszüntek, sőt még a köröm-
és szájfájás is eltünt. Erre aztán teljesen megnyugodott s
biztosítva nagyrabecsülése felől, jelt adott a folyosó ablakából,
hogy jöhetnek egész biztossággal.</p>
<p>Először egy hölgyalak kapaszkodott fel a doktor segítségével, a
kinek tele volt a két keze uti necessaire-rel és dobozzal. Ez lesz
a gouvernante. Utána jött egy trabális szerecsen arany paszomántos
kalappal, fehér-medveprémes kabátban, az hozta karján a kis
princzet.</p>
<p>Ez egy öt éves fiúcska volt, egészen begöngyölgetve shawlba,
mint egy baba; fejére utazó sipka húzva.</p>
<p>A hölgy minden nyelven beszélt. A doktorral németül, a kalauzzal
francziául, a négerrel angolul. Az arczát nem láthattam, mert az
állig le volt takarva a kalapfátyolával.</p>
<p>A hölgy a jobb oldali ablaknál foglalt helyet, én a baloldalinál
ültem, a kis fiút a középső ülésben helyezték el.</p>
<p>Halavány arczú, méla tekintetű gyermek volt, vékony, összefogott
ajkakkal és nagy sötétkék szemekkel. A míg a néger elhelyezte a
magával hozott szőnyegek és szélvánkosok közé, úgy hagyott magával
bánni, mintha akarata sem volna. A néger fényes fekete arcza egyre
nevetett, mi alatt mindenféle hizelgő torokhangokat adott ki,
hűséges háziállatok csahintásához hasonlókat, a mik a gyermekre
mind nem látszottak hatni. Hanem a mikor a néger a gyermek kis
kezét a szájához huzta (a száj nagyobb volt, mint a kéz) akkor a
gyermek boszusan rántotta vissza a kezét a csók elől s a homlokára
ütött a négernek a tenyerével. A néger azon is nevetett s aztán
elkotródott a legsötétebb Afrikájával. <span class=
"pagenum"><a name="Page_6" id="Page_6">-6-</a></span></p>
<p>Végre mindenki elhelyezkedett, a kalauzok becsukták a
kocsiajtókat, a vonat megindulhatott.</p>
<p>Én, látva, hogy a nyitott ablak alkalmatlan a hölgynek,
felajánlottam a szolgálatomat annak betevésére. Megköszönte szépen
s egyúttal mentegetőzött az alkalmatlanságért, a mit nekem
kénytelen volt okozni a salonkocsi balesete miatt.</p>
<p>Én siettem a fölötti megelégedésemet kifejezni, hogy valami
nagyobb katasztrófa nem lett ennek a «fatal accident»-nek a
következése; mire a hölgy megjegyzé, hogy ő, amerikai nő létére,
hozzá van szokva a vasuti balesetekhez: maga is háromszor vett már
részt vonatok összeütközésében, csoda által menekült meg. Az
amerikai vonatokon egy év alatt 28 ezer ember jár szerencsétlenül,
s 3600-ra megy a halálesetek száma.</p>
<p>Németül társalogtunk.</p>
<p>A hölgy egyre beszédesebb lett s igen fennhangon társalgott:
elmondta, hogy miszter Jemmyt (a kis fiú neve) nem zavarja a
beszéd, mert süketnéma.</p>
<p>Én azt kérdeztem, hogy születésétől fogva az?</p>
<p>– Nem. Mondá a hölgy. Három esztendős koráig gagyogott; egyszer
a kis kecskevontatta hintajából kibukfenczezett s azóta néma.</p>
<p>– Akkor talán még visszanyeri a szavát. Én ismertem egy fiút, a
ki tíz éves koráig néma volt. És most letette az érettségi
vizsgát.</p>
<p>Erre aztán a hölgy beavatott az eddig történtekbe: a kis fiút az
atyja sorba küldözi Európa minden süketnéma-ápoló intézetébe. Most
éppen egy olaszországiból jönnek. De ezek mind csak a jelbeszéd
elsajátításáig vitték. Most aztán megkisértik a németországiakkal,
a hol a Heinike-rendszer alapján a süketnémákat szájbeszédre is
megtudják tanítani, a nyelv- és a szájmozdulatok megfigyelése
által.</p>
<p>Ilyenre is tudtam példát. Ismerek egy siketnéma betűszedőt, a ki
érthetően beszél, felolvas: csakhogy a hangja olyan mint a madáré.
<span class="pagenum"><a name="Page_7" id=
"Page_7">-7-</a></span></p>
<p>– Addig nem fogják miszter Jemmyt a zürichi magánintézetből
visszahozni, a míg beszélni nem tanul.</p>
<p>Mindezt a discursust a kettőnk közt ülő fiúcskán keresztül
cseréltük ki: ő mozdulatlan, érzéketlen ült ott, szemeit félig
lezárva.</p>
<p>Én nekem, – magam sem tudom, hogyan? – egyszer csak az
anyanyelvemen szaladt ki ez a félsóhaj a számon: «szegény
fiúcska!»</p>
<p>S erre a mellettem ülő gyermek egyszerre felrezzent, felnyitotta
azokat a nagy, holdvilágos szemeit és rám bámult velük. S
ugyanakkor azok az összefogott vékony ajkai is szétnyíltak, mintha
mosolyogna.</p>
<p>Ez alatt a hölgy se a kalapját nem vette le a fejéről, se a
fátyolát nem türte fel.</p>
<p>Elővett a nagylelkűség.</p>
<p>Felkerekedtem s azt mondtam a hölgynek, hogy kimegyek a
folyosóra, a hol szivarozni lehet. Foglalják el ketten az egész
kupét. Én addig, a míg egy főállomást érünk, a hol új kocsit
csatolhatnak a vonathoz az együttutazó társaság számára, majd
elgyönyörködöm a szép helvécziai jégmezőkben.</p>
<p>Ajánlatom nagy köszönettel lett fogadva. Jelbeszéd által
megértettem miszter Jemmyvel is, hogy most már az én helyemen is
végignyujtózhatik. A kis fiú lopva végig simogatta a kis kezével a
kabátom prémes kézhajtókáját. A némáknál ez bizonyosan a
háladatosságot fejezi ki.</p>
<p>A hölgy megkinálta őt egy kis üveg-kulacsból valami innivalóval,
a fiúcska a fejét rázta: nem kellett neki.</p>
<p>És aztán a számára hagyott kettős helyen sem feküdt végig, hanem
odahuzódott az én elhagyott helyemre. Valahányszor a folyosón
végigsétálva odapillantottam, mindig észrevehettem az ő halvány
arczát, a mint nagy szemeivel utánam bámult, a függöny szélét
fölemelve. A jó világhoz szokott hölgy természetesen minden
gardinát lehúzott a kupé ablakára. Valószínűleg letette – a
kalapját a fejéről. <span class="pagenum"><a name="Page_8" id=
"Page_8">-8-</a></span></p>
<p>Én aztán ott ácsorogtam a folyosó ablakánál, s gyönyörködtem a
hold feljövetelében és lementében. A tele hold minden órában
legalább kétszer felment s megint kétszer lement: a szerint, a hogy
a vasút kanyarodott. Néha tíz percz alatt megtette a feljövetele és
leáldozása közötti utat. Felváltotta e csodás tüneményt a
meg-megtérő sötét éjszaka az alagutakban. A vonat zöreje itt pokoli
zenévé emelkedik. Mintha a titánok törnék a börtönfalat a Pelion
alatt.</p>
<p>Régen keresztül is törték azt már!</p>
<p>Vajjon ha a régi görög istenek fölébrednének, kidugnák a
fejeiket ledült templomaik pilasterei alól, mit szólnának a mai
világhoz? Ha Pallas-Minervának beszélnénk Amerikáról, a miről neki
sejtelme sem volt? Ha Helios-Apolló meghallaná Wagner zenéjét? Ha
Zeusz Jupiter belenézne a londoni csillagda távcsövébe s meglátná,
mi lett abból a tejútból, mely Amalthea kicsordult tejéből
származott? Ha megtudná, hogy mi az ő villámait hámba fogtuk s
szekeret huzatunk velük, s járunk keresztül-kasul az ő hegyeinek
sziklagyomrán, tűzszemű, mennydörgő leviathanjainkkal? – És aztán
mibe kerülne neki még most is felséges orrának egy prüsszentésével
reánk dönteni ezeket a sziklákat s olyan fergeteget támasztani, a
mi végig söpri a földet és tengert és összezúz mindent, a mit ember
teremtett. Vajjon nem ébred-e fel néha-néha?</p>
<p>Ilyen gondolatok támadnak az ember agyában, mikor a vasuton a
kényelmes fekhelyét átengedi másnak s maga kiszorul a folyosóra s
aztán lesi, hogy hányszor jön fel még ezen az éjszakán a
holdvilág?</p>
<p>A vasut tekergőzik, mint egy gordiusi bog, elvész, meg újra
előjön a hegyből, ugyanazon a helyen, a hol bemélyedt, csakhogy
messze fölötte, aztán fut szédítő meredélyeken végig, völgyeket
áthidaló filigran-munka vasrácsokon keresztül, melyek alatt tomboló
hegyi folyam zuhog alá egyik toronymagas lépcsőről a másikra. Az is
egy tunnelből tör elő; hogy hogyan furta azt keresztül?
<span class="pagenum"><a name="Page_9" id="Page_9">-9-</a></span>
az még nincsen leirva. Vajjon Vulcan volt-e az építőmestere, vagy
Neptun? Talán még Enkeladosz vállalkozó idejében lehetett: a mikor
a titánok megkracholtak.</p>
<h2>A FEKETE ISTEN.</h2>
<p>A vonat gyorsított futammal robog, hogy azt az időmulasztást
helyrepótolja, a mit a megtüzesült tengelyű waggon kikapcsolása
okozott. Ezt a sietséget legjobban érzik a vonat farkán utazók.
Nekem ugyancsak meg kell fogóznom az ablakot elzáró rézrudba, hogy
a két lábamon megállhassak. A kisebb állomások előtt csak nagyot
füttyent a mozdony s vágtat odább. A váróházak lámpái sebesen
tünnek el mellettünk. Egyszer aztán eltakarja előlem a panorámát a
köd. A mély völgyből szállt fel, a hol eddig a tengerszem fölött
pihent, egyenesen s a míg a völgy két oldalát körülfutotta a
kocsisor, már betöltötte a kis hegy közét: mint egy vészjósló
kisértet.</p>
<p>De a kisérteten is keresztül tör az érczkigyó; legfeljebb többet
fütyül még, míg benne jár. Még egyszer eltünik a vonatunk a hegy
mélyében s mikor ismét kibukkanik, akkor már nincs ködbálvány
sehol, más völgy felett járunk: ismét a sötétkék ég van felettünk,
csillagcsodáival; a hold egy hegyoromra látszik odaszegezve.</p>
<p>Az a Roszberg.</p>
<p>Egy elpusztult világrész képe áll előttem. A hegy felénk forduló
oldala kopár, növénytelen, ördögbarázdákkal végigszántva; a völgy
tele szórva rengeteg szikladarabokkal, a mik között a havasi
növényzetnek irtatlan bozótja burjánzik. Az egész völgy egy nagy
temető. A század elején a Roszberg egyik orma leszakadt, s négy
falut eltemetett. Éjszaka volt: az emberek aludtak. Azoknak a
temetője ez az egész völgy.</p>
<p>A vasut ezen a néptemetőn fut keresztül.</p>
<p>A mint a vonat sebesen haladt erős lejtőben, a hold <span class=
"pagenum"><a name="Page_10" id="Page_10">-10-</a></span> gyorsan
iparkodik a hegyorom sziklacsompói közt elbujni, a mik belé
harapdáltak fényes korongjába. A vasut mentén van egy őrház, a
sziklaoldalba építve, a mihez keskeny lépcsősor vezetett föl. A
Roszberg felőli oldalán a vasútnak magas kőmellvéd volt húzva
végig, ujabb sziklaomlások ellen.</p>
<p>Az egymásra düledezett sziklakolonczok között kecskék legeltek.
Nem messze tőlük pásztortűz égett, a kecskepásztor a tűz előtt
állt.</p>
<p>Úgy emlékezem mindezekre a részletekre, mintha most is előttem
állnának; a fehér kecskék, a mik felágaskodva tépik a rekettyét, a
pásztor, a kinek fekete alakját körvonalozza a tűz; a fehér őrház
fekete palakőtetejével, a magas jelző pózna, melyre hirtelen egy
vérveres tűzcsillag emelkedik föl.</p>
<p>Egyszerre egy olyan taszítást kap a vonat, mintha valami
akadályba ütközött volna, hallottam az elébb járó waggonok
összezökkenését, s volt időm elkészülni a lökésre, a míg a «mopsz»
az utolsó waggonhoz is eljut; mégis úgy visszatántorodtam tőle,
hogy a szakasz falához ütődtem.</p>
<p>A vonat azonban haladt tovább a síneken, tehát nem siklott ki. A
kalauzok futták a kürtjeiket s a waggonok ajtajait nyitogatták ki,
a mozdony fütyült s fujtatta az alul kibocsátott gőzt prüszkölve; a
dörzsölő fékezők karistolva csiszolták a kerekeket. Én kihajoltam
az ablakból, előre tekintve, hogy tán valami vonat jön ugyanezen a
vágányon szemben? Nem láttam semmit.</p>
<p>Hanem a kecskepásztor odafenn a hosszú botjával felfelé
mutatott.</p>
<p>Odanéztem. Akkor láttam elszörnyedve, hogy a Roszberg vágányán
egy sziklatömeg csuszamlik alá: elől egy óriási csompó, utána
omlékony görgeteg.</p>
<p>Nem vártam, míg a kalauz kinyitja a waggon ajtaját: ki tudtam
azt nyitni magamtól. A többi waggonokból már ugráltak ki az utasok,
koczkáztatva a lábtörést: a vonat <span class="pagenum"><a name=
"Page_11" id="Page_11">-11-</a></span> még mindig gyorsan haladt:
mert a pályának csapinós iránya volt itt e fordulónál.</p>
<p>Félrerántottam a kupé ajtaját, hogy utitársaimat is
felneszeljem.</p>
<p>Azok is ébren voltak már odabenn. A gyermek, ha nem hallotta is
a vész zaját, de a lökéstől fel lett zavarva.</p>
<p>– Miszisz! kiálték a hölgynek. Katasztrófa jön.</p>
<p>– Mentse ön meg a gyermeket! Mondá a hölgy.</p>
<p>Én azzal hirtelen nyalábra kaptam a kis fiut s futottam vele a
kocsiajtóhoz. A vonat még mindig haladt.</p>
<p>Nekem eszembe jutott a regula, hogy vágtató kocsiról csak a
roham irányában éles szögletben szabad leugrani: a ki hátrafelé
vagy oldalt szökik le, okvetlenül a kerék alá kerül, vagy a lábát
töri.</p>
<p>Szerencsésen a földre jutottam. A két térdem, meg a jobb
tenyerem ugyan megütötte a földet; de nem törött semmi porczikám. A
gyermeket nem ejtettem el a balkaromról. Azonban a rémülettől
elájult. Lefektettem az útfélre: ott maradt. Azzal szaladtam a
waggon után, hogy a hölgynek segítsek a leszállásnál. Az már ott
állt a waggon lépcsőjén. Kezemet nyujtám neki. – «Gyorsan
miszszisz!»</p>
<p>Már fogta a kezemet. Akkor elkiáltja magát: «ah a kalapom!»</p>
<p>Persze a nélkül az átkozott fátyolos kalap nélkül nem lehet a
világban helyet foglalni!</p>
<p>Azzal vissza ugrott a kupéba az otthagyott kalapjáért.</p>
<p>Nem is került aztán többet elő.</p>
<p>E perczben azt éreztem, hogy a föld rázkódik a lábam alatt.
Sokkal erősebb reszketés volt az, mint a minőt a vonat robogása
okoz. Egy percz múlva siketítő robaj hallatszott, emberi
jajkiáltások kardalával összevegyülve: az alágördülő sziklatömeg
keresztül törte az ellenállásra szánt kőmellvédet s egyenesen a
gőzmozdonyra rohant. A füstokádó leviathán egy percz alatt tönkre
volt zúzva, a gép aczél és broncz alkatrészei szerteszét repültek,
három futó <span class="pagenum"><a name="Page_12" id=
"Page_12">-12-</a></span> kereke összetörött s azzal a nehéz
érczkolossz megfeneklett a vágányokon. A szeneskocsi azután
rárohant a mozdonyra. A waggonok egymásután ágaskodtak fel egyik a
másik hátára, recsegett-ropogott, tört, zúzott minden. S ez mind
nem volt elég a szerencsétlenséghez. Azon a résen át, melyet a
házmagas koloncz szakított a mellvéden: tódult alá az egész utána
futó görgeteg. Az apraja ágyugolyó, az örege hordónagyságú. Egész
hadoszlopban. Ez a roham aztán letaszította a gőzmozdonyt, a
tenderrel, meg a rátódult waggonokkal együtt a vasut tulsó oldalán
tátongó mélységbe. Láttam, a mint az egymáshoz csatolt waggonok
sorban aláfordúltak, egyik a másikat maga után rántva. Legutolsó
volt az a waggon, a melyben én utaztam.</p>
<p>A sziklaomlás még egyre tartott. Bombanagyságu kövek rémséges
búgással repültek el a fejem fölött, keresztül ugrálva a
kőmellvéden.</p>
<p>Én első rémületemben bénultan támaszkodtam a mellvédnek háttal.
Az omló kövek azonban akkorákat ütöttek a mellvédre, hogy innen
menekülnöm kellett.</p>
<p>Közel volt az őrház feljárója. Karomra emeltem az alélt
gyermeket, s egy perczig koczkáztatva, hogy a repülő kövektől
lesujtatom, felfutottam a szük lépcsőzeten. Elfelejtettem, hogy
asthmám van. Egy percz alatt fenn voltam az őrháznál.</p>
<p>A házikóban csak egy asszony volt, a ki egy kecskét fejt. A
szögletben volt egy nyoszolya, a középen egy asztal; falra
akasztott petróleum-lámpás világított.</p>
<p>A mint az asszony meglátott: elkezdte a mondókáját.</p>
<p>– A Jörgel nem oka a hibának. A Jörgel elég jókor megadta a
vészjelt. A Jörgel már tegnap figyelmeztette az urakat, hogy a
Gnippenen egy nagy szikla le akar válni; de nem hederítettek
rá.</p>
<p>– Jól van, asszony. Tanuskodni fogok a Jörgel mellett. Mondám.
Hadd fektessem ide az ágyra ezt a gyermeket.</p>
<p>Az asszony fejte tovább a kecskét. <span class=
"pagenum"><a name="Page_13" id="Page_13">-13-</a></span></p>
<p>Én, a gyermeket az ágyra lefektetve, az asszonynak lelkére
kötöttem, hogy igyekezzék őt valahogy életre hozni s aztán adjon
neki vizet: vagy nem tudom én, mit csináljon? Azt sem tudom, hogy
egyátaljában mondtam-e neki valamit. A nagy írtózat egészen
álomszerűvé tette az eszméletemet.</p>
<p>Az őrházból kijövet, egy embert láttam alá s fel szaladgálni a
szűk sziklalonkán. Ez volt a Jörgel.</p>
<p>A jelző póznát kereste, s a közben kiabált: «oda a
kenyerem!»</p>
<p>Mutattam neki, hogy itt van az orra előtt a pózna.</p>
<p>Arra megállt és felbámult.</p>
<p>– Nini! Hiszen rajta van a veres lámpás, hebegé megkönnyűlt
szívvel. Még sem csaphatnak el. Nem én vagyok a hibás.</p>
<p>Neki természetesen az volt a legnagyobb szerencsétlenség, hogy
elcsapják.</p>
<p>– Most ne azon lamentáljunk atyafi, hogy mi belőlünk mi lesz?
hanem lássunk utánna, hogy mi lett azokból, a kik lefordultak a
töltésről? Az egész vonat lezuhant a mélységbe.</p>
<p>– Akkor azoknak az Isten legyen irgalmas!</p>
<p>– Hátha megmenthetünk valakit. Jőjjön velem.</p>
<p>– Én nem hagyhatom el a posztomat. Mert akkor elcsapnak.</p>
<p>Magam siettem hát le a katasztrófa színhelyére.</p>
<p>Eddig még nem hallatszott emberi hang odalent a pálya mentén. A
katasztrófa első pillanataiban meg van az ember dermedve: idegzete
elzsibbad, szava eláll. Csak a sziklatörmelék omlása dörgött a
bércz vápáiban. Az elemek beszéde rettenetes! A zengő ég, a háborgó
tenger ordítása! De valamennyinél ijesztőbb, mikor a föld beszél.
Ez a hang hasonlatos volt ahoz, a mit a Vezuvnál hallani, mikor a
láva kitör.</p>
<p>A szerencsétlenül járt vonatról többen idején leugráltak,
koczkáztatva kisebb-nagyobb zuzódásokat. Az első <span class=
"pagenum"><a name="Page_14" id="Page_14">-14-</a></span> perczekben
nem érzi az ember a sebesülést; a csonttörést is csak akkor tudja
meg, mikor a tagjának nem bírja hasznát venni. Ezek bizonyosan
félrehúzódtak a mellvédnek épen maradt félboltozatai alá s ott
lappangtak, a míg a kőomlás véget ért. A kik a waggonokban
maradtak, azokból mi lett? A pattogó, visszaugrott kavicslövegek
épen abba az irányba hullottak, a hol a vonat a lonkáról lefordult.
Mi történt azokkal, a kik a kocsikban rekedtek?</p>
<p>Nem sokára megfelelt e rémkérdésre valaki. Egy új rém emelkedett
ki előttem, nagy boglyos fekete fejét a mélységből tolva elé. Ezer
szeme volt tűzből. Egy füstbálvány.</p>
<p>A gőzmozdony (egyike a legnagyobb hegyi vontatóknak) legalul
esett. A szenes kocsi annak a tetejébe, s aztán a többi waggonok
erre a kettőre. Azokból ott most egy óriási máglya támadt, mely
alulról van meggyujtva a gőzmozdony katlantüze által.</p>
<p>Ezzel aztán feltámadt az emberi jajkiáltás hangja is, s
túlüvöltötte a kövek dörgését.</p>
<p>Azok oda alant segélyért ordítottak, s idefenn a megmenekültek a
kétségbeesés kiáltásával rohantak elő fedett menedékeikből:
elfeledkezve a saját fejeik felett süvöltő halálról.</p>
<p>Én is lefutottam az őrháztól a feldúlt vaspályára, melynek
sinei, mint elgörbített sodronyok meredeztek fölfelé, némelyik
végig volt hasadva, mint egy nádszál.</p>
<p>Ha én azt le tudnám írni, a mit e perczek alatt láttam! Idegeim
most is lázba jönnek, mikor rájuk kényszerítem a
visszaemlékezést.</p>
<p>A vasútvonalnak a mélység felőli oldalán is volt egy derékig érő
kőmellvéd. A megmenekültek épkézláb csoportja a mellvéd hosszában
szaladgált, egymást taszigálva. A kiknek a lábuk törött, úgy
csúsztak az altestükön, a tenyereikkel tolva magukat előre. A
legtöbben kerestek valakit, a ki hozzájuk tartozott. Valamennyi
iparkodott, a mellvéden kihajolva, az alábukott vonatot
megtekinteni. <span class="pagenum"><a name="Page_15" id=
"Page_15">-15-</a></span></p>
<p>S az rettenetes tekintet volt!</p>
<p>A lebukott gőzmozdonyt feltartotta egy házmagasságú kőkoloncz.
Bár ne tartotta volna! Hadd zuhant volna le a szakadékba. A többi
waggonok mind hegyibe omlottak. Az egyik kocsi zilált tömeggé volt
zúzva, a másik laposra nyomva; egy a kerekeivel állt fölfelé, más
egyenesen ágaskodott fel és valamennyinek a romjai közül vonagló
emberi tagok meredtek elő. Két imára kulcsolt női kéz s fölöttük
két férfikar, mely emberfölötti erővel akarja felemelni a
vasfödelet; egy félig kiszabadult test, mely az összesajtoló teher
alól nem tud kivonaglani; a felfordult szekerek szétnyilt fenekein
kibukkanó félalakok, kik véres körmeikkel tépik a rést, fogaikkal
harapják a deszkákat. És mindenütt rémordítás, halálsikoltás a
szilánkká zúzott romhalmaz között, melyet egyszer-egyszer, mint egy
szemfödéllel eltakar a lomhán alászálló fekete füst. A legelső
waggonok már égnek.</p>
<p>A legutolsó waggon, a melyben én utaztam, bukfenczet vethetett
esés közben, mert egészen a kerekein állt; hanem a födele össze
volt lapítva. S az aczéltető és a vastengelyzet között ott látható
a néger szolgának az alakja félderekig. Most is nevetett; hanem az
ijesztő nevetés volt: a halál kínvigyorgása.</p>
<p>A füstfelhőn keresztűl egy-egy veres lángnyelv nyalt végig a
rettenetes autodafé máglyáján. Hányan lehetnek még életben?</p>
<p>S nem lehet nekik segítséget hozni. A völgyszakadék, a melybe a
vonat alázuhant, tiz méternyi mélyen volt a mellvédtől.</p>
<p>Kötélen kellett volna aláereszkedni; de az nem volt sehol.</p>
<p>– Egy kötelet! Ezer márkát egy kötélért! Kiabált egy fiatal
ember, végig szaladgálva a mellvéd párkányán. Fiatal házas volt:
nászutazáson a menyasszonyával! «Adjanak egy kötelet, hadd szállok
alá! Ott van a feleségem! Megismerem a fekete keztyűs kezéről!
Felém nyújtja az ablakból: ott van! ott van!» <span class=
"pagenum"><a name="Page_16" id="Page_16">-16-</a></span></p>
<p>Senki sem ügyel rá. Másnak is fáj!</p>
<p>Egy fiatal anya, szétszórt hajzattal, megvonulva kuporog a
mellvéd oszlopánál s egy szíjjal összeszorított plaidet szorongat a
karjai közé; annak suttogja: «csicsijja babája! Alugyál kicsikém!»
Azt hiszi, hogy a kis csecsemőjét szabadította meg. Tán meg van
őrülve. Úgy nevet, úgy gügyögtet. «Ája pupája, kedveském!» s
ringatja a csomagot.</p>
<p>Egy vén lengyelzsidó, hasmánt fekszik keresztül a mellvéden, két
karját hosszan leeresztve, hadarja sebesen nemzete imáit, a miket
csak az ős Jehova ért meg; az imaszíj oda van szorítva a
hüvelykéhez és kézcsuklójához; két ágú szakálla csigának csavart
hajtincsei úgy reszketnek az imaéneklés alatt. Szemei kimeredve
néznek egy waggonra. Mije van abban? Felesége? Fia? vagy az
értékpapiros táskája, egész világi vagyona? Nagyokat sikolt s
tovább hadarja az imát.</p>
<p>Mindenki szalad, kiabál, rimánkodik, eszét vesztve.</p>
<p>Hanem egyik kirugó párkányán a mellvédnek ül, két lábát maga alá
szedve, egy fiatal festő, mefistó szakállal s vázlatos könyvébe
sietve kapja le a sensatiós látványt. Az illusztrált lapok
háládatosok lesznek érte.</p>
<p>Egy hatalmas oldalbaütés figyelmeztet rá, hogy valakinek útjában
állok. Egy magas, csontos ángol nézett levegőnek s keresztül sétált
rajtam. Az óráját tartotta a kezében: úgy látszott, hogy a késés
perczeit számlálta.</p>
<p>Azonban egyszerre megragadta a figyelmemet valami heves
szóváltás és dulakodás, egy nő és egy férfi között, a mellvéd
közelében. Birkóztak. A férfi erőszakosan ölelte át a nőt, míg a nő
mind a két kezével ütötte verte a férfi fejét, karmolta az arczát,
tépte a szakállát, míg egyszer a férfinak sikerült hátulról
szorítani át a nő derekát s aztán a két karját hátrafacsarni.</p>
<p>– Mit csinál ön azzal a nővel? kérdezém felháborodva a
férfitól.</p>
<p>– Óh uram! Az Isten irgalmára kérem: segítsen! én <span class=
"pagenum"><a name="Page_17" id="Page_17">-17-</a></span> már nem
bírok vele. Rimánkodék a férfi. (Kiejtéséről észrevehetém, hogy
lengyel.) A feleségem erővel le akar ugrani a mélységbe.</p>
<p>A nő lengyelül kiáltozott. Az ajkai tajtékzottak.</p>
<p>– A gyermekei ott maradtak a waggonban, lihegé a férj. S most ő
le akar ugrani utánuk a mélységbe. Hiszen nem szabadíthatja meg
őket. Ő maga is el fog veszni.</p>
<p>Láttam, hogy a férfinak kell segítenem, nem a nőnek.</p>
<p>– Legyen ön irgalommal és segítsen őt megkötöznöm. Külömben
elöli magát. Oldozza le nyakkendőmet s kösse össze a nőm kezeit, a
míg én hátrafeszítve tartom a karjait.</p>
<p>Úgy tettem, a hogy kivánta. Leoldoztam a selyem shawlt a
nyakáról s átkötöttem vele a nőnek a két kezét erősen.</p>
<p>A nő szidott, átkozott, s az arczomba fujta a tajtékát,
átkozódásaiból csak azt az egy szót értettem meg: «Cserni
Bôzs».</p>
<p>«Cserni Bôzs» – vagy, a hogy a csehek mondják «Cserni Boh», vagy
az oroszok «Cserni Bog» – a «fekete isten!»</p>
<p>A mint aztán a kezei hátra voltak kötve a nőnek, a férj felvette
őt az ölébe s elvitte őt a veszedelmes helyről, a hol még folyvást
súgtak-zúgtak a fejük fölött a repűlő kövek. A boldogtalan asszony
arczát az ég felé emelve sikoltozá fel az átkait a csillagok felé.
Ha szavait nem értettem is, a hangjában benne volt az átok.
Átkozott minket, hogy nem engedtük a gyermekeivel együtt
meghalni.</p>
<p>Most már nem fekete volt a füstoszlop, mely onnan alul a
mélységből feltódult; hanem veres. A máglya vígan égett. A
kínordítás kardala pedig egyre hangosabb lett.</p>
<p>A festő számára nagyszerű kép támadt. A lángvörös bérczek, a
fekete fenyő-erdőkkel; a millió tűzsziporka között egy darab
csillagos ég; az őrjöngő alakok; az imádkozó zsidó fekete
talárjában. <span class="pagenum"><a name="Page_18" id=
"Page_18">-18-</a></span></p>
<p>Most egyszerre elkezdtek többen rémségesen kiabálni. Mi új dolog
van? Az a kétségbeesett fiatal férj a széthasogatott kabátjából
kötelet bogozott össze s azon lebocsátkozott a mélységbe. A
nyaktörő merénylet sikerült neki: egy koczkáztatott ugrással
lejutott a vonat romhalmazához. A fekete keztyűs kéz akkor is
integetett felé az ablakból. Hanem az az ablak úgy össze volt
tolva, hogy egy emberi test nem férhetett ki rajta. A fiatal férj
fogott egy nagy követ; azzal kezdte el betörni a waggon oldalát.
Valaki lehajított neki felülről egy vasrudat. Akkor ezzel kezdte el
feszegetni a rést. Már annyira tágította azt, hogy a vállaival
befurakodhatott rajta. Már a karjai között tartá a kedvesét. Ekkor
egy fülrepesztő pukkanás hangzott oda alant. A mozdony gőzüstje
felrobbant. A forró gőzfelleg elborított mindent. A mellvédtől is
menekülnünk kellett. Mire a gőz elvonult, már akkor nem volt ott se
férj, se feleség. A romhalmaz uj alakot kapott. Legalább együtt
folytatták a nászutat egy boldogabb planeta felé.</p>
<p>A piktor újra kezdhette a vázlatát.</p>
<p>Az angol utazó ismét belém botlott. Ezuttal észrevett.
Megszólított.</p>
<p>– Szőr! tud ön németül? Szőr!</p>
<p>– Tudok. Szőr.</p>
<p>– Kiáltson Szőr, annak a kecskepásztornak, hogy jőjjön ide,
Szőr.</p>
<p>Odahívtam a kecskepásztort, a ki ez ideig ezt az egész dolgot
igaz helvéta hitü praedestinatiós flegmával nézte, a hosszú botjára
támaszkodva.</p>
<p>Holmi «kedves barátom», «édes atyámfia» féle megszólításokat nem
értett meg a legény, hanem mikor azt kiáltottam neki, hogy «itt van
valami megszolgálni való!» az elég jó németül volt mondva. Nagyokat
ugrott egyik szikláról a másikra, a hosszu botjával vetve
magán.</p>
<p>Én tolmácsoltam, a mit az angol proponált.</p>
<p>– Mennyire van ide a legközelebbi állomás? <span class=
"pagenum"><a name="Page_19" id="Page_19">-19-</a></span></p>
<p>– Nagy futamodás…</p>
<p>– Jól van. Ha te gyorsan odafutsz, hírt viszesz a
szerencsétlenségről, s visszajösz a segélyvonattal, kapsz tőlem
kétszáz frankot.</p>
<p>– A kecskéimet nem hagyhatom.</p>
<p>– Hány kecskéd van?</p>
<p>– Hat.</p>
<p>– Mi az ára egy kecskének?</p>
<p>– Valami tizenöt frank.</p>
<p>– Adok száz frankot a kecskéidért a fáradságod jutalmán kívül.
(Ezt már tolmács nélkül is megérté a kecskész.)</p>
<p>Az angol kivette az oldalzsebéből az öt Napoleont s odanyújtá a
ficzkónak.</p>
<p>Az az egyik markát tartotta az aranynak, a másikkal vakarta a
fejét a hegyes kalapja alatt.</p>
<p>– Hát aztán ki őrzi a kecskémet?</p>
<p>Praktikus helveta! El is akarja adni a kecskéit, s meg is akarja
tartani.</p>
<p>– Majd őrzöm én addig kecskéidet, míg visszajösz. Mondá az
angol.</p>
<p>A legény ráállt az alkura. Az aranyakat a zsebébe sülyeszté, s
azzal odanyújtá a görbefogantyús botját az angolnak.</p>
<p>– Hanem a kecskéim elszélednek, ha nem hallják a kürtszót.</p>
<p>– No hát hadd itt a kürtödet, majd fujok egyet rajta, ha szükség
lesz rá. Most aztán szaladj. Fogd ezt a veres kendőt; ezzel
lobogtass.</p>
<p>A kecskepásztor hozzá fogott az iramodáshoz a pálya mentében, az
angol veres shawlját lobogtatva a kezében.</p>
<p>Az angol pedig nyakába akasztotta a tülköt, markába fogta a
pásztorbotot, s ment a sziklák közé a kecskéket őrizni, a míg a
pásztor oda jár. Okosabbat nem tehetett. Ez volt az egyetlen
praktikus ember közöttünk. A többi mind elvesztette az eszét. Nem
is csoda.</p>
<p>Az egész völgykatlan beillett volna már a pokol tornáczának.
<span class="pagenum"><a name="Page_20" id=
"Page_20">-20-</a></span> A lángok egész a mellvédig felcsapkodtak;
a hulló zsarátnok, s még inkább az a rettenetes fojtogató bűz,
mindenkit elűzött a kőpárkányzatról. Csak a lengyelzsidó maradt még
ott. Térden állt a mellvéd párkánya fölött; két karját az ég felé
terjengetve, s egyre énekelve, hadarva, sikoltozva istenostromló
imáját. A süvegén a prémet, a szakállát, a haját összeperzselte már
a ráhullott szikra, még sem tágított a helyéből. Mikor aztán látta,
hogy hasztalan minden éneklés: akkor egyszerre felegyenesedett;
tenyerével odacsapott a lángok felé s azzal beleköpött a tűzbe;
«pchi!» s aztán ájultan esett hanyatt a párkányról.</p>
<p>A hőség és a sziporkaeső miatt nem lehetett a párkány közelében
maradni.</p>
<p>Le kellett mondani arról a szándékról, hogy egy élő embert meg
lehessen menteni ebből a rémhalálból.</p>
<p>S azok még is ordítottak odaalant.</p>
<p>A mit mi, épen megmenekültek tehettünk, mindössze az volt, hogy
a pályamentén heverő csonttörött utazókat, az elájult asszonyokat
felhordtuk az őrházhoz, s ott a szobában elhelyeztük.</p>
<p>Aztán jöttek azok a végtelennek tetsző perczek, melyek alatt a
segélythozó vonatot vártuk a közeli állomásról. Hangzik-e már a
füttyszó? Néha megszólalt a kürt. Az angol hivogatta össze a
kecskéket.</p>
<p>Milyen rossz gondolatok bántottak e perczek alatt!</p>
<p>– Hát mit vétett ez az embercsoport, a kinek most ily
nyomorultul kell elveszni a legiszonyúbb kínhalállal? A kik tegnap
szeretteiktől elbucsúzva, örömérzettel keltek útra, reményteljes
terveik voltak! Talán haza siettek: otthon várják őket. Vagy nem is
tudatták a jövetelüket: meg akarták lepni a kedveseiket? Az a
menyasszony, a ki egy napos férje mellől elszakadt? Azok az
ártatlan gyermekek, a kiket az anyjuk nem menthetett meg? Azok a
kötelességtudó szolgái a közönségnek, a kik a vész perczében
helyükön maradtak; a gépész, a fűtő és valamennyi <span class=
"pagenum"><a name="Page_21" id="Page_21">-21-</a></span> kalauz, a
ki a saját életét megmenthette volna, miért bűnhődik?… Ki rúgta meg
a sarkával azt a sziklatömeget, hogy épen most zuhanjon alá?… Ki
az, a ki gyönyörködik ebben a kínzsolozsmájában a haldokló
martyroknak? – Ki az, a kinek az oltártüzébe az a vén zsidó
beleköpött? Hát csakugyan volna a világon az a «fekete isten?» A
szarmata pogánymythosz «Cserni Bog»-ja? A ki cselekszi a rosszat,
azért mert rossz: a kinek ereje a rombolás, gyönyöre a fájdalom,
imádása az átkozás.</p>
<p>De még nem ezek voltak a legrosszabb godolataim.</p>
<p>Ha van az a «czerni Bog» s az gyönyörködik ebben a
rémjelenetben: hát az egészen az ő fekete jellegéhez illő. De hogy
én nekem: az érző embernek az a legutolsó gondolatom, hogy lám
milyen jó, hogy nem én velem történt az a nagy szerencsétlenség! Ez
szégyen és gyalázat.</p>
<p>Pedig úgy van.</p>
<p>Az irtózásnál erősebb a lelkemben az a megelégedés, hogy én
magam kimenekültem ez ádázatból, mely engem is magával sodorhatott
volna. Hogy milyen nagy szerencse ért engem! – Mennyivel külömb
lény vagyok most a többieknél? – Lám engem megőriztek az angyalok!
– Milyen szerencsésen megmenekültem.</p>
<p>Eh! Én bennem is itt van a czerni Bog: itt lakik a májamban, a
zsigereimben a fekete Isten!</p>
<p>A vonat egyszer csak megérkezett: virradat felé.</p>
<p>Távol állt meg a katasztrófa szinhelyétől.</p>
<p>Jöttek vele seborvosok, tűzoltók, csendőrök, munkások.</p>
<p>Rögtön hozzáfogtak a dologhoz.</p>
<p>A sebesülteket bekötözték, az aléltakat felocsították, a
pályaőrt és az utasokat kikérdezték; többen megkisérték köteleken
lebocsátkozni a lezuhant waggonokhoz. Néhányat azok közül megkimélt
addig a tűz: ott még talán élő embert lehet találni.</p>
<p>A munkások pedig a feldült pályatest helyreállításához fogtak: a
mérnökök tanakodtak, hogyan kellett volna a <span class=
"pagenum"><a name="Page_22" id="Page_22">-22-</a></span> mellvédet
elkészíteni, hogy ilyen sziklaomlás keresztül ne törhessen
rajta?</p>
<p>Az őrház előtti lonkáról többen kiabálták e szót: monsieur
d’Astrakan!</p>
<p>Végre egy munkás megrántja a kabátomat.</p>
<p>– Herrle! önnek kiabálnak odafenn.</p>
<p>– Úgy? Nem is tudtam, hogy monsieur d’Astrakán a nevem.</p>
<p>Persze! A pályaőr meg a felesége csak arról ismernek, hogy
asztrakános süvegem és mencsikoffom van.</p>
<p>Csak akkor jutott eszembe, hogy hiszen én egy gyermeket vittem
fel oda. De ez már olyan régi időnek tetszett, hogy egészen
elfeledkeztem róla s nem csodáltam volna, ha ugyanaz a fiú most,
mint felnőtt ember jön rám szemközt.</p>
<p>Siettem fel az őrházhoz.</p>
<p>Egy hivatalnoki egyenruhában pompázó uraság már türelmetlenül
várt a feljárónál.</p>
<p>– Jőjjön uram, mi nem tudunk ezzel a kis fiúval beszélni, a kit
ön hozott ide.</p>
<p>– Elhiszem azt, hogy nem tudnak vele beszélni; de én sem tudok,
mert néma.</p>
<p>– Dehogy néma! Beszél az folyvást.</p>
<p>– Akkor az a csoda történt vele, hogy a nagy rémülettől
visszanyerte a szavát. Hát mit beszél?</p>
<p>– Épen azt akarjuk megtudni: olyan nyelven szól, a a mit senki
sem ért.</p>
<p>– Hát akkor én hogy értsem?</p>
<p>– Hát kié az a gyermek?</p>
<p>– Azt sem tudom. Véletlenül került hozzám. A vele együtt utazók
mind odavesztek.</p>
<p>– Talán még is fog ön valamire boldogulni vele.</p>
<p>Bementem a hivatalnokkal az őrházba.</p>
<p>A megsérült utasokat már akkor mind elhelyezték a betegszállító
waggonokba. Az őrjöngő asszonyok is gondozás alá kerültek.
<span class="pagenum"><a name="Page_23" id=
"Page_23">-23-</a></span></p>
<p>Csak a kis fiú volt odabenn, meg az én praktikus angolom, a ki
azóta visszaadta a kecskéit a pásztornak.</p>
<p>A mint a gyermek engem meglátott: egyszerre megszünt sirni.
Könnyein keresztül ragyogott az öröm, felém nyujtá a kezeit s azt
mondá: «Jőjjön! Kérem. Jó leszek. Beszélni fogok.»</p>
<p>Az, hogy egy néma gyerek megszólal, már magában is elég csoda;
de még nagyobb volt az, hogy mindezeket a szavakat magyarul mondta.
Egy amerikai nábobnak az öt éves fia, a kinek az egész kisérete
csupa angol, német és szerecsen. S ez magyarul szól!</p>
<p>Odamentem hozzá s akkor átölelte a nyakamat.</p>
<p>– Vigyen az atyámhoz. Nem leszek rossz. Félek nagyon.</p>
<p>Ezt is mind magyarul mondta.</p>
<p>– Ki az ön atyja? Hogyan hivják? Kérdezém tőle én is
anyanyelvemen.</p>
<p>Arra a kezeivel tapsolt. Megörült neki, hogy ilyen szót hall. S
aztán kis gondolkozás után felelt:</p>
<p>– Úgy hiják: a «Silver-King.»</p>
<p>Ezt a szót az angol utazó is megérté.</p>
<p>– A Silver-King? mondá, hisz az miszter Du Many Kornél.</p>
<p>– Igen! mondá a gyermek. Mama úgy hivja apát: Kornél.</p>
<p>(Tehát ez a gyermek nem is volt süket soha, csak «bikács»
néma.)</p>
<p>– Én azt az urat ismerem. Mondá az angol utas. Amerikai úr. Nagy
úr.</p>
<p>– Talán elvállalná ön, hogy a gyermekét hozzá vigye? mondám neki
angolul.</p>
<p>– Nem! Nem! kiáltá fel erre a gyermek. Én önnel akarok apához
menni! s erőszakosan a nyakamba csimpajkozott.</p>
<p>E szerint ért angolul. Hát mért nem beszél? Mért nem felel, ha
angolul kérdezik? Ez is beteges megbikacsolás?</p>
<p>– Csodálatos, hogy ez a fiú magyarul beszél. <span class=
"pagenum"><a name="Page_24" id="Page_24">-24-</a></span></p>
<p>– Én nem találom csodálatosnak, mondá az angol. Majd az
állomáson táviratozni fogok az atyjának. – Nálam az adressze. –
Párisban lakik. – Várni fogja önt a perronon. Csak vigye ön a
gyermeket hozzá. Ön tud vele beszélni, én nem. Ez nem
csodálatos.</p>
<p>– God bye szőr.</p>
<h2>A NÉMA ANYA.</h2>
<p>Reggel hét órakor érkezik meg a Zürich felől jövő vonat a keleti
pályaudvarba. Párisban még ekkor nem kezdődik el a nappal. Az
utczákon nem jár más, mint a kit a vasuthoz siettet a kérlelhetlen
végzet.</p>
<p>A perronra itt nem eresztenek senkit, a mióta divatba jött a
berobogó vonat elé vetni magukat az öngyilkosoknak. Hozzájárul a
vámőrök kiváncsisága is az utimálhák tartalmának megvizsgálása
iránt. A váró közönségnek a foyerben kell tartózkodni.</p>
<p>Nekem még az a szerencsém is volt, hogy a bőröndömet előre
elküldtem, mint teherszállítmányt; az nem veszett ott az elégett
vonaton. Velem nem volt más, mint az oldaltáskám, a mi velem együtt
megmenekült. Még a jó magyarországi szivarjaim is elfogytak az
útban.</p>
<p>Ezért a legelső utasok között voltam, a kik az előcsarnokba
kisiettek. A kis fiút a kezemen vezettem.</p>
<p>Még ki sem léptünk az ajtón, a midőn a gyermek kiszakitotta a
kezét az enyimből, s előre futott, hangosan kiabálva: «Apám! kedves
jó apám!»</p>
<p>A tourniquet mellett egy férfi és egy hölgy állt.</p>
<p>A hölgyet hamarább megláttam. Csodamódon hasonlított az arcza a
kis fiúéhoz. Ugyanazok a nagy szemek, az a hegyes gödröske áll, a
finom orr, a csigametszésü száj. Alig lehetett több huszonnégy
évesnél. A férfi magas, izmos termetű alak volt, derékban karcsú.
Barnapiros arcza, az oldalszakál kivételével, simára borotválva.
Fején <span class="pagenum"><a name="Page_25" id=
"Page_25">-25-</a></span> gömbölyű nemez kalap, felső kabátja kék
rókával prémezve; nyakkendőjében gyémántpatkós melltű. A hölgy igen
egyszerű fekete ruhát viselt.</p>
<p>A férfit negyven évesre becsültem. – «Gyerek ember!»</p>
<p>A kis fiú tehát előre rohant, két karját kiterjesztve s ismét
csak magyarul kiabált.</p>
<p>A férfi eléje szökött, ott hagyta állni a hölgyet s futtában
felkapta két kézzel a gyermeket az ölébe. S aztán elhalmozta
csókjaival, az arczát, a szemeit, a kis kezeit. Az apa sírt, a
gyermek kaczagott. A gyermek sikongatott magyarul: «apám, apám». Az
apa pedig indulatosan rebegé: «my little fool!» (Kis bolondom!) –
angolul.</p>
<p>Azután valamit súgott a fiúnak fülébe, mire az elkomolyodott,
széttekintett s aztán ő is csak suttogva beszélt még az apja
füléhez hajolva, s a közben mind a két karjával átölelte annak a
nyakát.</p>
<p>Az apa erre odavitte a gyermeket a hölgyhöz.</p>
<p>– Nézd! Itt a mamácskád.</p>
<p>Minden közönséges emberi indulatjárás szerint úgy kellett volna
következni, hogy az anya, kinek az oly irtóztató halálveszélyből
megmenekült gyermekét eléje hozzák: egy gyermeket, a kit
elbocsátott, mint némát s visszakapta, mint csevegőt, hogy ez a nő
az őrjöngés extásisával szorítsa, tépje, csókolja ezt a kincsét. –
Megfoghatatlan! A hölgynek az arczát egy mosoly nem deríté fel, a
szemeiben egy köny nem ragyogott: a két keze a muffba volt
dugva.</p>
<p>És a gyermek, a mint az apja odanyujtá, a két karján emelve az
anyja felé, egyszerre olyan lett, mintha kicserélték volna. A
szempilláit lesülyeszté, hogy a nagy szemei elborultak s a száját
úgy összeszorítá, hogy az ajkai eltüntek, mintha menekülni
akarnának a csók elől. Nem hasonlított már a hölgyhöz épen
semmit.</p>
<p>A hölgy aztán egy olyan lehelletszerü csókot adott a gyermek
homlokára. De nem szólt semmit. A gyermek pedig végig czirógatta
kis kezével a hölgynek az agutiprémes <span class=
"pagenum"><a name="Page_26" id="Page_26">-26-</a></span>
karmantyuját – a mibe a két keze dugva volt. Épen úgy, mint a
waggonban az én asztrakánomat. – Mi ez? – Amerikai szokás?</p>
<p>De hát mi közöm nekem mind ezekhez a talányokhoz? Mit nézem én
ezt a családi jelenetet? Ha valami jámbor cockneynek a gyermekét
mentettem volna meg: most azzal szivesen kezet szorongatnék s aztán
betérnénk a vasuti étkezőbe, s ott egy pohár forró punch mellett
megkötnénk a barátságot; de egy amerikai nábobnál bemutogatni
magamat semmi kedvem. Azt hihetné, hogy várom a remuneratiót. –
Idáig elhoztam a gyermeküket, megkapták, karjaik között van, – a
többit elolvashatják a hirlapokból, én megyek a málharaktárba a
bőröndömet felkeresni.</p>
<p>Azonban alig haladtam el mellettük néhány lépésnyire, a férfi
utánam kiáltott. A nevemet ejté ki.</p>
<p>No hát ezt bizonyosan a táviratból tudta meg. De hát tartozom én
– itt az idegenek földén – a saját nevemre megfordulni? – Voltam én
már «monsieur d’Astrakan» is. Úgy tettem, mintha nem én volnék
az.</p>
<p>A férfi azonban utánam eredt, folyvást az egyik karján tartva a
fiúcskát, s megragadta a karomat. – Francziául szólított meg.</p>
<p>– Ohó uram. Így nem lehet én tőlem elosonni.</p>
<p>Nagyot bámultam rá.</p>
<p>– Hát hogy tudja ön, hogy én, meg az a név egymáshoz
tartozunk?</p>
<p>Nevetett nagyon. Szép fogai voltak. Ha igaziak.</p>
<p>– A táviró mindent meghozott, még a személyleirást is. Ön tőlem
nem menekül meg. A mig Párisban lesz, addig az én házamban lesz az
otthona. – Engedje meg, hogy bemutassam a feleségemnek.</p>
<p>S azzal odavitt a misztresshez, megmondta neki a nevemet, egész
helyes kiejtéssel; a társadalmi állásomat, melyet Magyarországon
elfoglalok; még a választókerületemnek a nevét is tudta.
<span class="pagenum"><a name="Page_27" id=
"Page_27">-27-</a></span></p>
<p>Ennek is megtaláltam a magyarázatát. A határon meg kellett
mutatnom az útlevelemet. De hogy az a hivatalnok, a ki azt
elolvasta, rögtön meg is táviratozta az abban talált adatokat
miszter Du Manynak. Nem hiába ő a Silver-King.</p>
<p>A delnő könnyedén meghajtá a fejét a bemutatásra.</p>
<p>– Ő az, a ki megmenté a katastrófából a mi kis Jemmynket.
Magyarázá az apa.</p>
<p>Arra a hölgy elővette a tuszliból az egyik kezét, szép keskeny
finom kezecske volt, zergebőr burokban, s azt a kezembe tette. Egy
kicsit meg is szorítá a kezemet. – Oly mértékben, mintha csak egy
útban elhagyott kapuczinus majmát hoztam volna a helyébe. – Nem!
Láttam már valakit a kapuczinus-majomért is extasisba jönni.</p>
<p>De még akkor sem szólt semmit.</p>
<p>Ez a hölgy néma!</p>
<p>Vagy talán az az amerikai etiquette, hogy egy hölgynek nem
szabad nyilvános helyen családi érzelmeket se szóval, se arczczal
kifejezni?</p>
<p>De hogy a gyermek, a kit még Jemmynek hínak, az is ilyen
komollyá legyen egyszerre, mikor az anyjával találkozik s a
helyett, hogy kérkednék vele, hogy ime ujra tud beszélni, úgy
összeszorítja a száját, mint egy hajóskapitány, mi ennek az
oka?</p>
<p>Igaz, hogy nem sokat nyerne vele a misztress, mert a fiú csak
magyarul beszél, azt pedig a misztress nem érti.</p>
<p>Valjon ki tanította ezt a gyermeket magyarul beszélni? De ki
tanította megnémulni?</p>
<p>Talányok, a melyeket nem birok kihüvelyezni!</p>
<p>Miszter Du Many hátra szólt egy hozzá tartozó cselédnek.</p>
<p>Az egy athletai termetü vadász volt, fényes ezüstös
egyenruhában. Arról szólt neki, hogy vegye ki a málháimat.</p>
<p>Én igyekeztem menekülni. Szeretem a vendégszeretetet – odahaza a
magam szülőföldén, mikor vidéken utazom, <span class=
"pagenum"><a name="Page_28" id="Page_28">-28-</a></span> de ha
Párisba jövök, akkor szeretek a magam ura lenni, s többre becsülök
egy udvarszobát a Spanyol-magyar vendéglőben, vagy a hotel
Jakobban, mint a legpompásabb vendéglakást egy szt.-germainei
pénzkirály palotájában.</p>
<p>Mr. Du Many azonban nem azért volt amerikai, hogy ha egyszer
valamit megfogott, azt elereszsze.</p>
<p>– Csak adja ön meg magát szép békességesen. Ez önre nézve jobb
lesz. Mert ha ön most egy vendéglőbe száll meg, úgy el fogják lepni
a reporterek, a fotográfusok, hogy éjjel-nappal nem lesz nyugta. Az
mind ráspolyozni, gyalulni fogja önt a roszbergi katasztrófa
részleteiért s egy hétig ott fogja ön magát látni az illusztrált
lapokban. Tudom, hogy ez önnek nem lesz kellemes.</p>
<p>Ezt jól eltalálta.</p>
<p>– Ha pedig az én házamnál száll ön meg, ott oly absolut
nyugalmat fog találni, olyan világtól elzárt csendességet, mintha
csak a Hortobágyon volna egy gulyás karámjában.</p>
<p>(Hát már ez honnan tudja azt, hogy van a világon egy hely, a mit
Hortobágynak hínak, s azon gulyások, a kik karámokban laknak, s
hogy az nekem kedvencz tanyám?)</p>
<p>Megadtam magamat.</p>
<p>Erre aztán a nábob rendelkezni kezdett. Az egyik landaueren a
misztress megy előre Jemmyvel, a másikon mi ketten. (Két hintóval
jöttek a vasuthoz.)</p>
<p>A kis Jemmy azonban semmi áron sem akart leszállni az apja
öléből. És igy a misztressnek egyedül kellett menni az egyik
hintóval, az apa és én a másodikra szálltunk. A kis Jemmyt kettőnk
közé vettük. <span class="pagenum"><a name="Page_29" id=
"Page_29">-29-</a></span></p>
<h2>A «SILVER KING.»</h2>
<p>Megvallom, hogy nagyon érdekelt ez az ember, a kinek az aura
popularis ezt a melléknevet adta: «az ezüstkirály.» Nem a
gazdagságáért, mert én a pompát meg nem látom. Le tudok irni egy
tökkel befuttatott nádgunyhót, egy megható várromot, de eleven
palotát nem. De érdekelt főképen azon talány miatt, hogy mi
vonatkozás lehet ezen délamerikai idegen család, meg az én szegény
kis rokontalan nemzetem között? Hogy kerül a magyar beszéd egy
amerikai Croesus öt éves fiacskájának a szájába? – Gyermek koromban
ugyan ismertem egy kis öt éves fiút, egy rendkivüliségéről
hirhedett grófnak a fiát, a ki «csak» latinul beszélt. Hanem hát a
latin nyelvnek van professora; de ki gondol a finn-ugor nyelvtanra
Amerikában? S micsoda marotte lehet az egy ilyen kiváló családnál,
hogy a fiú olyan nyelven beszéljen, a mit senki sem ért meg?
Valakinek még is kell lenni, – de ki lehet ez a valaki? (A
süketnéma intézetekben csak németül tanítanak.)</p>
<p>Utközben, a mig a vasuttól Mr. Du Many lakásáig kocsiztunk,
megismertetett egygyel mással, a mit a vendégnek szükséges tudni.
Hogy kilencz órakor van a reggelizés, tizenkettőkor a falatozás,
hat órakor az ebéd. Egyébiránt teljes szabadságomban van azokon
megjelenni, vagy elmaradni. Ha nem vagyok ott, nem várnak rám; ha
később jövök, ujra tálalnak, rendelkezhetem a szakácscsal a hogy
tetszik. A mai napot jó lesz talán a nyugalomnak szentelnem – ily
izgalmas utazás után.</p>
<p>Én viszont a magam részéről elmondtam, hogy semmiféle szokásaim
nincsenek: akkor eszem, iszom, aluszom, a mikor hozzájutok, fáradt
soha sem vagyok, a nappalt alvásra nem vesztegetem és így, ha
tetszik, ma is együtt reggelizhetünk.</p>
<p>Hát így még jobb. <span class="pagenum"><a name="Page_30" id=
"Page_30">-30-</a></span></p>
<p>Mr. Du Many azután kimenté a nejét, hogy az a mai kilenczórai
reggelinél nem fogja a háziasszonyi tisztjét teljesíteni, mert az
egész éjjel fenn virrasztott, hogy korán reggel kinn lehessen a
vasutnál; most azután egy pár órára le fog pihenni, azután pedig a
gyermekeit mozsdatja, öltözteti, s csak ezek után jön elő.</p>
<p>(A gyermekeit mozsdatja, öltözteti! Tehát mégis van ott anyai
érzés! a kis Jemmy tán csak mostoha gyermeke?)</p>
<p>– Van több gyermeke is a misztressnek? kérdezém.</p>
<p>– Még két fiú és két leány.</p>
<p>– Négy gyermek?</p>
<p>– De ezzel az első szülöttével együtt öt.</p>
<p>– Ah! Ilyen fiatalon.</p>
<p>– Huszonöt éves. Hét év óta vagyunk házastársak. Hát mit tehet
róla az ember? – Nekem nincs több feleségem ennél az egynél; ő is
mindig hozzám tart: így aztán soha sem jövünk ki a
keresztelőből.</p>
<p>(Ez elég délamerikaiasan van mondva, de magyarnak is beválik.
Nekünk ez nem «shoking!»)</p>
<p>Tehát a kis Jemmy első szülötte misztress Du Manynak; e szerint
nem mostoha gyermek.</p>
<p>Ezzel azt a magyarázatot is elvesztettem, a mit addig adtam az
anya és gyermek közötti felötlő idegenkedésnek.</p>
<p>Mr. Du Many palotájába megérkezésünkor mind mozgósítva találtuk
már a cselédséget. Kiki tudta a maga teendőjét. A komornyik engemet
a rendelkezésemre álló lakosztályba vezetett, mely el volt látva a
legnagyobb kényelemmel: háló, fürdő, dolgozó, elfogadó szoba egymás
mellett. Mindenben a legnagyobb választékosság, jó izlés és
comfort, minden fitogtató pompa nélkül.</p>
<p>Mikor az átöltözéssel készen voltam, a komornyik (a ki zárjelben
mondva elsassi franczia volt, s hozzám németül beszélt: tudta, hogy
ez nekem jól esik, minthogy magyar vagyok) azt a praktikus
indítványt tette, hogy ha levelet <span class="pagenum"><a name=
"Page_31" id="Page_31">-31-</a></span> akarok irni, itt van az
iróasztal, ha pedig inkább szeretem olvasással tölteni az időt, a
következő szobában megtalálni a hirlapokat.</p>
<p>Én szépen megköszöntem a kalamárist: de ma nem kérek belőle.
Leveleket, a hová kellett, már Zürichből irtam.</p>
<p>Az olvasószobába lépve, ott találtam az asztalon körbe rakva a
legujabb hirlapokat: csupa franczia, angol, olasz lap volt, sőt egy
németországi is; de Magyarországból semmi: még egy Pester Lloyd
sem.</p>
<p>Volt ott egy könyvtár is: abban mindenféle tudományos és
szépirodalmi munkák. Azok közt sem volt semmi magyar: még
fordításban sem.</p>
<p>Az olvasó szobából nyilt egy billárd terem: annak a falait
pompás freskók kerítették, melyek gyöngéd színkezelése franczia
iskolára vallott. Csupa népies alakok voltak, normandi, baszk,
breton, kabyl, uszkók tájakról. Biz azok között a hortobágyi
csikósélet nem volt képviselve. Egy mellékszoba tele volt
ethnographiai ritkaságokkal, de még azok között sem találtam bár
csak egy karikás ostort, vagy egy csikóbőrös kulacsot sem, mely az
én fajtámra emlékeztetett volna. – Lehetetlen, hogy annak a háznak
az ura Magyarországon járt volna, mert akkor valami népjellemző
különösséget csak hozott volna el magával.</p>
<p>Nehány percz mulva ő maga is odaérkezett. A reggeli fel volt
adva. Egy théázó szobába mentünk át, útba ejtve egy amerikai ejtőző
szobát, mely félkört képezett, hajókabin mintára gömbölyü kis
ablakokkal s az ablakok közeiben hasonló gömbölyü keretbe foglalt
csendélet képekkel.</p>
<p>A reggeliző szobában szemembe tünt egy Meissonier-féle arasznyi
nagyságu kép, kétszer olyan széles rámában, meg egy Alma
Tadema-féle színvázlat.</p>
<p>Mr. Du Many észrevevé érdeklődésemet, sietett megjegyezni, hogy
ezek a képek csak ideiglenesen vannak itten elhelyezve: az lévén a
hivatásuk, hogy az oceánon <span class="pagenum"><a name="Page_32"
id="Page_32">-32-</a></span> túl szállíttassanak, a hol az
ezüstkirály newyorki palotájában rangjukhoz méltó társaságban
foglalhatnak helyet.</p>
<p>Én megjegyzém, hogy nekünk scytháknak is vannak már számbavehető
művészeink.</p>
<p>– Jól tudom: mondá M. Du Many. Nekem is van a newyorki
gallériámban egy Munkácsy genre, egy Zichy Mihály aquarell és egy
Benczur. Itt csak a franczia és a német művészeket tartom.</p>
<p>Tehát a magyar festőművészeket mégis csak ismeri!</p>
<p>Ez az első lépés a nemzetközi elismertetésre: a festészet.</p>
<p>A festőművészet után következik a «liszt». – Rossz élcz biz az
és más nyelvre lefordíthatatlan; de már megvan: hogy a leghiresebb
magyar zeneművésznek a neve azonos azzal a gőzmalmi productumával
Magyarországnak, a miből a finom süteményt készítik; de ezt az
utóbbit Dél-Amerikában még jobban kedvelik, mint az előbbit.</p>
<p>Mr. Du Many megjósolta, hogy a magyar lisztnek valamikor nagy
kelete lesz Dél-Amerikában.</p>
<p>Erről a tárgyról áttértünk arra a közeleső körülményre, mely
szerint az amerikai buza nemsokára el fogja özönleni Európát, s ha
még a védvámos politika is érvényre jut Német- és
Francziaországban, akkor a magyar gazdák nagy árhanyatlást fognak
megsinyleni.</p>
<p>Erről áttértünk a nemzetgazdászatra, arról megint a
financziákra. Ezekben az én gazdám egészen otthon volt. A magyar
rente akkor lett először bevezetve az európai pénzpiaczokon. Mr. Du
Many a legszebb reményeket táplálta a pénzügyi mívelet irányában.
Nem késlelkedett kimondani, hogy ezt rövid időn követni fogja a
«rente conversio». Nem ád neki tiz esztendőt, hogy Magyarország
4%-os jövedék-papirokat fog kibocsáthatni. Ebből belevitorláztunk
az általános politikába. Az én házigazdám e téren is teljesen a
horizon fölötti álláspontját constatálta. Nagy bámulója volt
Andrássy Gyulának, föltétlenül helyeselte <span class=
"pagenum"><a name="Page_33" id="Page_33">-33-</a></span> annak
bosniai politikáját; nagy eredményeket várt Tisza Kálmántól, s
komolyan sajnálta Apponyi Albert grófnak az ellenzékhez való
csatlakozását; beszélt Kossuthról is és a függetlenségi pártról:
azt a nézetét fejtve ki, hogy ez a párt egészen a czéljával
ellenkező irányban működik, s hogy első feladata Magyarországnak a
jó pénzügyi helyzet, mert a nélkül nincs független állam a
világon.</p>
<p>Mindezekből én azt eszeltem ki, hogy az én házi gazdám nagyon
sokat olvasott Magyarországról s érdeklődik iránta. Hanem azért
holmi pathetikus hangulatba nem engedte magát átbugzoltatni.
Szinházakról, irodalomról nem folytatta az általam megkezdett
diskurzust, s ha én a magyar költőkről beszéltem neki, ő a
plattdeutsch, meg a langue d’oc költészet gyöngyeiről értekezett:
mintha ezek mind egy szinvonalon állnának.</p>
<p>Annyit el kellett ismernem, hogy mr. Du Many sokkal többet tud
Magyarországról, mint Párisban szokás tudni; a czigányokat nem
tartja uralkodó néptörzsnek hazánkban s a rablóromantikát nem nézi
magyar specziálitásnak. De azért valami különös rokonszenvekkel nem
akar megvesztegetni, s mindenféle mirobolans magasztalásától a
magyar hősi erényeknek ugyan tartózkodik.</p>
<p>Félbeszakítá a beszélgetésünket mr. Du Many komornyikja, ki két
levelet hozott be az urának.</p>
<p>– Megengedi ön, hogy elolvassam a leveleket?</p>
<p>– Kérem.</p>
<p>– Válasz van bennük, két meghivóra, a mit ma reggel
elküldtem.</p>
<p>Azzal felbontá a két levelet, s beléjük pillantott. Azután
visszatette mind a kettőt a tálczára, min a komornyik hozta.</p>
<p>– Adja át a komornának a leveleket, tegye a feleségem asztalára,
ha fölkel.</p>
<p>Azután én hozzám fordult mr. Du Many.</p>
<p>– Két urat hivtam meg a mai ebédünkhöz; az egyik <span class=
"pagenum"><a name="Page_34" id="Page_34">-34-</a></span> a
belügyminiszteri államtitkár, a másik a St. Germaine L’Auxerroi-i
lelkész. Szép tőlük, hogy napján a meghivásnak elfogadták azt.
Gondolom, nem lesz önnek ellenére ezzel a két derék urasággal
megismerkedni.</p>
<p>– Nagyra fogom becsülni az ismeretséget.</p>
<p>Nyomban visszatért a komornyik. Ezuttal nekem hozott
izenetet.</p>
<p>– Madame la comtesse kéreti monsieurt, hogy fáradjon át
hozzá.</p>
<h2>A KÖZTÁRSASÁGI GRÓFNŐ.</h2>
<p>Madame la comtesse.</p>
<p>Perui, vagy laplatai grófnő? Ez sem mindennapi tünemény.</p>
<p>Siettem eldobni a szivaromat s hagytam magamat a grófnő
boudoirjába átvezettetni.</p>
<p>A közbeeső termekben futtában szétnézve, ismét csak azt láttam
meg, a mi nincs ott. Az ősök arczképei. Azok a vertugadinos,
fehérre puderozott haju ősanyák, meg a pánczélos szép apák,
csipőjökre támasztott marschallbottal. Egy sincs ottan. Talán ezek
is a newyorki képtárba vándoroltak. A másik volt teljes hiánya
mindenféle élő állatnak, a mi előkelő úrhölgyek szobáiban
alkalmatlankodni szokott, semmi papagáj, majom, selyempincs és
bernáthegyi.</p>
<p>Annál inkább meglepett a boudoir berendezése.</p>
<p>Ajtó nem volt rajta; nehéz brocat függöny takarta félig a
bejárást. A belépő csakugyan azt hihette, hogy a tündérország tárul
fel előtte. Volt valami hasonlatosság a Capri szigeti kék barlang
és e szoba között. Kék világításban minden. Szemközt valami nagy
lugasforma látszott amerikai folyondárokból s annak a hátteréből
jött a világosság a szobába. S ez a háttér egy végtelennek látszó
téli kertet mutatott, csoportosítva üde, virágzó tropikus
növényzettel. S e keletindiai pagonyban tarka-barka apró
<span class="pagenum"><a name="Page_35" id=
"Page_35">-35-</a></span> madársereg repkedett, csicsergett az
örökzöld lombok között, veszekedve a fészkek felett. Az egész téli
kert felülről kapta a világítását, s ez tette olyan
tündérgrottaszerüvé a boudoir félhomályát.</p>
<p>S hogy a téli kert növényzetének kipárolgó ambrájától gutaütést
ne kapjon az ember, az egész nyilás el volt zárva valami átlátszó
lemezzel. Csak hogy ez a lemez nem üvegből volt, hanem vizből.
Valami folytonos vizesés képezett egy olyan üvegvékonyságu lemezt a
téli kert és a boudoir között, hogy azon keresztül lehetett látni.
Ez az állandó vizablak zárta el a téli kert forró és fűszertelt
legét a boudoirtól. A madárkák is óvakodtak annak neki repülni. Egy
rugó nyomásával meg lehetett szüntetni az átjáró előtti vizesést, s
akkor be lehetett lépni a téli kertbe. – Ugy hangzott folyvást,
mintha csendes eső esnék.</p>
<p>A tündérlugassal szemközt volt egy kerevet, az előtt indus
faragványu asztal, fölötte egyszerü rámában mr. Du Many Kornél
életnagyságu arczképe.</p>
<p>A grófnő reggeli toiletteben volt, a mi, ha jól sejtem, nyers
selyemből lehetett. A fején nem volt semmi, csak hosszu, tömött
szőke hajfonadék volt háromszoros tiarának körüle csavarva.</p>
<p>Olyan leányos termete volt: karcsu és hajlékony, az ember azt
hihette, hogy hajadon.</p>
<p>Ebben a különös világításban olyan fehér volt az arcza, hogy
szinte félelem volt rá nézni. Mintha egy alabástrom szobor nézne
azokkal a sötétkék szemekkel s beszélne a karminpiros ajkakkal.</p>
<p>Helyet mutatott számomra egy karszékben: ő maga az ottomanon
telepedett le.</p>
<p>– Bocsásson meg, hogy ide kérettem, szólt simán folyó hangon, s
jól artikulált franczia nyelven, a hogy azok beszélik, a kik
könyvből tanulták. A férjem ma estére két vendéget hitt: az egyik
egy kormányhivatalnok, a másik egy pap. Az elsővel a férjemnek van
dolga, a ki a roszbergi <span class="pagenum"><a name="Page_36" id=
"Page_36">-36-</a></span> catastrofánál szerencsétlenül járt utasok
hozzátartozóinak óhajt pénzbeli kárpótlást adni. Szegény kárpótlás,
mondhatom. A papot pedig én kértem fel, hogy az ott elveszettek
lelki üdveért tartson holnap requiemet. – Nagy vonásokban Mr. Du
Many minden áldozatra kész, de a részletekhez ő nem ért. Ilyenhez
asszonyok inkább értenek. Azt sem tudjuk még, kik voltak? hányan?
miféle emberek, a kik ott szerencsétlenül jártak? Ki menekült meg?
És milyen állapotban? Segített-e rajtuk valaki? Hát a mi hozzánk
tartozókból maradt-e valaki élve? Mindezekről ön adhat nekünk
legjobban felvilágosítást. Azért kérettem ide: mondja el nekem az
egész vasuti szerencsétlenségnek a részleteit, úgy a hogy azokat
tapasztalá.</p>
<p>– Grófnő, mondám, ezeket a részleteket végighallgatni nagyon
erős idegzet szükséges.</p>
<p>– Az idegeim semmivel sem érzéketlenebbek, mint más asszonyé; –
hanem én tudok nekik parancsolni. S aztán elvégre is, hadd fájjon
nekem is. Ez vezeklés. Ne kimélje ön a flagellumot. Kezében van!
üssön vele!</p>
<p>S ez a nő igazán magas fokra tudta vinni az önkinzást. Nem
engedett elhallgatnom semmit; kényszerített elmondanom a
legizgalmasabb részleteket, s mikor legjobban borzadozott, akkor
lehajtotta a fejét s kezével csendesen ütve a mellét, suttogá: «mea
culpa!»</p>
<p>Már azon is megütődött, hogy a salonkocsi kikapcsolása miatt
támadt a vonatkésés.</p>
<p>– E szerint az a baleset egészen a mi rovásunkra megy. Ha a
mieink is a rendes kocsikban foglaltak volna helyet, a hol más
tisztességes ember megfér egymással, akkor a vonat hamarább áthalad
a veszélyes helyen, mint a sziklaomlás bekövetkezik. De hát a
Silverking fiának salonkocsit kell berendezni: ez nem szíhatja azt
a levegőt, a mit más Istenembere. S ezért a mi bolond
kevélységünkért kellett annyi jó embernek kinhalált szenvedni.</p>
<p>Ennek a combinatiónak bizony elég alapja volt. <span class=
"pagenum"><a name="Page_37" id="Page_37">-37-</a></span></p>
<p>Tovább beszéltem: a hogy a nő kivánta.</p>
<p>Iszonyut kellett neki kiállani, mikor a vész közeledtét
elmondtam előtte: a catastropha előtti perczeket. A szive dobogását
lehetett hallani a szünetekben.</p>
<p>Mikor már a kezemben volt a keze a gouvernantnak, hogy
lesegítsem a lépcsőről, a hölgy úgy segített volna neki: úgy
taszította volna mind a két kis kezével, úgy hivta a nevénél: «no
hát! Alice! ugorjon hát!»</p>
<p>– Megint visszament a waggonba a kalapjáért.</p>
<p>Erre görcsösen felkaczagott a hölgy és két kezét a feje fölé
kapta.</p>
<p>– Hahaha! A kalapjáért! Ilyen bolond volt mindig. – Hahaha! Soha
sem jött az asztalhoz kalap nélkül. Azt hitte, hogy szégyen, ha a
fülét meglátja valaki. Hahaha!</p>
<p>Szerencsére megjöttek a könyek: ezek elolták a
kaczajgörcsöt.</p>
<p>– Szegény jó Alice! Legjobb barátnőm volt a világon. Hogy
szerette azt a gyermeket! Inkább anyja volt neki, mint én. Miért
engedtem meg neki, hogy a gyermeket kisérje?</p>
<p>Elmondtam azt is, hogy a gouvernante a vész pillanatában is
legelőször arra gondolt, hogy a gyermeket szabadíttassa meg
velem.</p>
<p>– És nem látta ön őt többet soha? Nem került elő a lezuhant
kocsiból?</p>
<p>Eltagadtam, hogy láttam még egyszer. Ez már csakugyan nem női
életszervek számára való leirás lett volna. Azt mondtam, hogy a
vonat nem várt: a sebesültekkel gyorsan kellett tovamennünk.</p>
<p>– És a többiekről mit tud ön? A hozzánk tartozókról? A kik a
gyermeket kisérték. Mint egy uralkodó fejedelem fiát! Egész
suite-tel! A derék doktor Mayer?</p>
<p>– A legelső waggonban volt, mely összeégett.</p>
<p>– Hát Tom, a szerecsen?</p>
<p>– Azt agyonnyomta az összelapított kocsirom.</p>
<p>– Leghűségesebb cselédem volt. Egyszer egy alligátortól
<span class="pagenum"><a name="Page_38" id=
"Page_38">-38-</a></span> szabadított meg. Vasruddal verte agyon a
szörnyet. Nehéz sebeket kapott tőle. S csak nevetett rajta.</p>
<p>– A halálban is nevetett.</p>
<p>– És a szegény kis Topsi? a kis játszó társ? Jemmynek a
tejtestvére. Az ő anyja volt a Jemmy dajkája. Úgy a lelkemre
kötötte a gyermekét, hogy felneveljem: papot csináljak belőle!
Szépen szavamnak álltam. Szentet, martyrt csináltam belőle! – És
egyet sem lehetett közülök megmenteni?</p>
<p>Én felvilágosítottam a hölgyet a körülmények felől, melyek a
mentést lehetetlenné tevék a segélyvonat megérkeztéig; akkor pedig
már késő volt.</p>
<p>– Tudom már. Azon az éjszakán elfelejtettem imádkozni. –
Estélyen voltunk; ott nem jutottam hozzá. Pedig úgy bántott valami.
Az az elmulasztott imádság. Csak egyszer sóhajtottam fel, mikor
senki sem vette észre: «God bless us!» – Akkor történt meg az
irtóztató csapás. Hát ki az a rettenetes lény: a ki ránk les, s ha
rajta kap, hogy egy este, egy reggel elmulasztottuk az Istenhez
fohászkodni, letaszítja az örvénybe azokat, a kik hozzánk
tartoznak? Ki az?</p>
<p>Az a fehér arcz, azokkal a nagy kék szemekkel olyan volt e
beszéd alatt, mint valami sirőrző nemtő.</p>
<p>– Talán az az egy fohász: «God bless us!» őrzé meg önnek a
kedves gyermekét a nagy veszélytől.</p>
<p>– A Jemmyt? Ez a szerencsétlenség gyermeke! Ő miatta kellett
elveszni annyi ártatlan embernek! Meg volt átkozva az az óra, a
melyben ez a gyermek született. – Nem! Nem ő az átkozott! Ő
ártatlan. Nem tehet róla. Én vagyok a bűnös, a ki őt világra
hoztam. – Mondjon ön uram még több rémlátást; hadd szenvedjek ki
benne. – Nekem ez jól esik.</p>
<p>Őriztem a számat ettől a kegyetlenségtől. Inkább egyet
fordítottam az előadáson s beszélni kezdtem a hölgynek az angol
utazóról, ki a pásztor kecskéit őrzi, a míg az a szomszéd állomásig
elszalad; – aztán meg a phlegmaticus <span class="pagenum"><a name=
"Page_39" id="Page_39">-39-</a></span> festőről, a ki az egész
rémjelenetet lekapja a vázlatos könyvébe.</p>
<p>– Azt a képet nekünk minden áron meg kell szerezni. Egy
fogadalmi kápolnában fogjuk elhelyezni.</p>
<p>Kezdtem arra a gondolatra jönni, hogy mrs Du Many kedélyének
alapját vallási rajongás képezi. Ebből ered a mély bűnbánat, mely a
szerencsétlenség okát arra a kis gyermekre hárítja. Ez okozza az
anyának feltünő idegenkedését saját szülötte iránt. – Azonban ezt
még sem találtam elég felvilágosításnak. Ez nem elég ok arra, hogy
egy anya, a halálból megszabadult gyermekét meg ne ölelje.</p>
<p>– Minő szerencsétlenség! rebegé, összekulcsolt kezeit térdére
feszítve. Minő lélekkárhozat! Hogy jelenhetünk meg az Isten
előtt?</p>
<p>Én megkisértém őt csillapítani. Felemlítettem előtte, hogy most
rövid idő alatt mennyi nagy catastropha rendíté meg Európát. Az
eszéki hid leszakadt a vonat alatt, s egy egész század derék huszár
lelte halálát a Dráva folyamban. Hát a skócziai hidszakadás, a
melynél egy lélek nem menekült meg a hullámokból. Aztán Szeged
elpusztulása az árvízben. Egy egész város romba dőlve. Majd az
Arrogante hadihajó elsülyedése. Legközelebb az ischiai földindulás,
melynél nyolczszáz embert zúztak agyon a romok. És maga ez a
roszbergi hegyomlás, mely már a század elején, ugyanazon a helyen
négyszázhatvan embert temetett el. – Nem az églakók haragja intézi
ezt, hanem planétánk geologiai és meteorologiai phasisai. Ha
valakit hibáztatni lehet a mostani balesetnél, úgy legfeljebb a
vasuti mérnök az, a kinek a veszélyes roszbergi hegy-vápa előtt nem
mellvédet, hanem bástyát kellett volna emelni.</p>
<p>Félbeszakította a beszélgetésünket mr. Du Many közbejötte. A
férjnek persze nem szükség magát bejelentetni.</p>
<p>Azzal az ürügygyel lépett be, hogy levelek és hirlapok érkeztek
a számomra. <span class="pagenum"><a name="Page_40" id=
"Page_40">-40-</a></span></p>
<p>– Hogyan? Hát mint tudhatja a postás, hogy én itt vagyok? Én a
Hotel d’Espagnehoz czímeztettem azokat.</p>
<p>– Már értesítve lett, hogy idehozza.</p>
<p>Azzal kezembe adta a «A HON» példányait, meg egy pár
levelemet.</p>
<p>Aztán a nejéhez fordult.</p>
<p>– Nos? Eleget dobzódott ön a keserű pohárból? Ki itta
fenékig?</p>
<p>A nő válasz helyett a nyakába borult s elkezdett hevesen
zokogni.</p>
<p>– Legalább most már meg fog nyugodni.</p>
<p>Én siettem visszavonulni. Leveleim sürgetős feladatokkal voltak
megterhelve. (Még ugyan nem bontottam fel őket; de ürügynek jó
volt.)</p>
<p>Pontos voltam az ebéden való megjelenésnél; tudtam, hogy az
angolok ebben nagyon szigoruak.</p>
<p>A két meghivott vendég úr már akkor elintézte a maga ügyét a
háziurral és urnővel.</p>
<p>Gyors megismerkedés után a vendégtársakkal, mindkettő
közlékenysége nagyhamar a helyzet szinvonalára segített emelkednem.
Az államtitkártól megtudtam, hogy mr. Du Many nyolczszázezer
frankot bocsátott a két kormány, a schweizi és a franczia
rendelkezésére, a szerencsétlenség következtében meghaltak
családjainak, s a munkaképtelenné lett megmentettek kárpótlása
czéljából. Azonkívül a szolgálatból elbocsátott vasuti őrnek, a
hírt vivő kecskepásztornak egyenkint tízezer frankot. Szintén
tetemes összeget a segélyvonat személyzetének. Azonkívül elrendelte
a baleset szinhelyén leendő emlékkápolna felállítását.</p>
<p>Mrs Du Many pedig gondoskodott róla, hogy a holnapi requiem a
legnagyobb pompával legyen megtartva, s alapítványt tett évenkint e
napon megtartandó gyászmise ceremóniáira.</p>
<p>Az ebédhez mrs Du Many fekete ruhában jelent meg, s egyetlen
ékszere volt egy szalagon függő kereszt a legsötétebb <span class=
"pagenum"><a name="Page_41" id="Page_41">-41-</a></span>
gyémántokból. Az a kereszt egészen feketének látszott, csak a
kivillanó kék, zöld, veres szikrák árulák el, hogy azok
gyémántok.</p>
<p>A lakoma olyan ünnepélyes hangulatban folyt le, mint akármely
halotti tor: a mihez elég jogczime is lehetett. A menu becsületére
vált a franczia szakácsművészetnek.</p>
<p>Kilencz órakor a két vendég úr felkerekedett és búcsut vett.</p>
<p>Én, mint a házhoz tartozó vendég, ott maradtam.</p>
<p>Mrs Du Many bocsánatot kért tőlem, hogy eltávozzék; de ilyenkor
már a gyermekeit kell lefektetni.</p>
<p>Mr. Du Many közölte velem, hogy a mrs ezt soha nem engedi
másnak, s ha az operában, vagy a theatre françaisban van is,
kilenczre haza jön; s ezért nem tudja soha, hogy mi a vége a
darabnak. Neki ez a legkedvesebb szinház. – Én ez által nagyon meg
voltam hatva. – Valami olyanformát koczkáztattam, hogy nálunk
Magyarországon is így szokták a hölgyek.</p>
<p>– Mi férfiak azonban még nem mehetünk aludni; mit csinálnánk
reggeli kilencz óráig?</p>
<p>Ellenben még egy csésze theára s egy pár szivar elhamvasztására
átmehetünk mr. Du Many hálótermébe.</p>
<p>Igazán terem volt. Magas, mint egy templom. Ha volna bennem
chauvinismus, azt mondanám, hogy nemzeti szinű világítás volt
benne. A remekművű függő lámpa adta a zöld fényt, a kandalló
parázsa a vereset, s a gyönyörű faragványu ágymennyezet párkányán
végig pislogtak, mint álomőrző csillagok, a fehérfényű
villanylámpák. A szoba csillagfényben derengett tőlük, míg a
mennyezet alatt álomtápláló sötét lehetett. A kárpitok le voltak
eresztve.</p>
<p>Alig jártunk végére az első szivarnak, a midőn egy szőnyegajtó
megnyilt s belebbent rajta mrs Du Many. Ezuttal fehér, gazdagon
himzett pongyolát viselt, mely karjait egész vállig engedé
látni.</p>
<p>Nem jött egyedül, a kis Jemmyt hozta magával. <span class=
"pagenum"><a name="Page_42" id="Page_42">-42-</a></span></p>
<p>– Ez a gyermek mindenképen az apjánál akar aludni. A hogy
szokta, mielőtt az intézetbe küldtük.</p>
<p>A gyermek nyafogott, nyügösködött. Alkalmasint álmából verték
föl.</p>
<p>Mr. Du Many aztán ölébe vette a kis fiut, kigombolta a
czipőcskéit, lehuzta a harisnyáit. A mistress nézte csendesen. –
Már ezt bizony ő maga is megtehette volna.</p>
<p>Egyszer aztán jojczakát kivánt s ott hagyta a gyermeket az
apjánál.</p>
<p>Mr. Du Many levetkőztette a kis fiut, s szépen dajkálkodva
odavitte az ágyához; félrehuzta a függönyöket: letérdelteté az
ágyba, összetetette vele a két kezét s megimádkoztatá. Olyan
suttogva mondta a gyermek, hogy nem lehetett a szavakat
kivenni.</p>
<p>Akkor aztán lefekteté, betakarta az angora pokróczczal, s jó éjt
kivánt neki. A függönyöket összehuzta.</p>
<p>Aztán visszatért az apa a kandallóhoz.</p>
<p>Alig ült le, midőn a nyoszolya felől pisszegés hangzott.</p>
<p>«Sztt! Sztt!»</p>
<p>A gyermek széthuzta a függönyöket s a fejét kidugta rajtuk.
Olyan volt, mint egy kis cherub.</p>
<p>– Nos? Mi kell még? kérdezé az apa, visszatérve hozzá.</p>
<p>Hát csak az kellett neki, hogy még egyszer meg akarta csókolni
az apját. Akkor aztán csintalanul vihogva bujt el az ágytakarók
közé.</p>
<p>Mr. Du Many visszajött ismét a kandallóhoz. Azonban észrevevé,
hogy nekem kialudt a szivar a számban.</p>
<p>– Ön álmos?</p>
<p>– Két éjjel nem aludtam.</p>
<p>– Akkor keressük fel a hálószobáját.</p>
<p>S ő maga vette kezébe azt a kis sárkányalakú japán
gyertyatartót, melynek viaszgyertyájánál a szivarainkat
felelevenítettük, hogy majd a szobámba vezet.</p>
<p>– De azt már nem engedem. Majd megmutatja a komornyik, hogy
merre van az ajtóm.</p>
<p>De legalább az ajtóig elkisért. <span class="pagenum"><a name=
"Page_43" id="Page_43">-43-</a></span></p>
<p>Ott aztán megszorította a kezemet s azt mondá:</p>
<p>– Jóéjszakát. Alugyék jól.</p>
<p>Ez ugyan csak három szó; de azért még is elég volt arra, hogy én
nekem az álmot kiverje a szememből.</p>
<p>Magyarul volt mondva.</p>
<p>Szemem, szám nyitva maradt, úgy rábámultam.</p>
<p>Mr. Du Many pedig olyan jóságos ravaszkodással mosolyga.</p>
<p>– Ön nem ismert én rám. Én pedig önt nagyon jól ismerem. –
Hiszen kollégák voltunk egykor.</p>
<p>– Kollégák? Hol?</p>
<p>– Hát Budapesten. A Sándor-utczai országházban.</p>
<p>– Ön képviselő volt? Mi neve volt akkor?</p>
<p>– Ugyanaz, a mi most. Csakhogy magyar orthographiával irva:
«Dumány Kornél».</p>
<p>– Még így sem emlékszem sem a névre, sem az arczra.</p>
<p>– Nem ám. Mert csak egy napig lehettem képviselő. Másnap
kidobtak az ajtón.</p>
<p>– Ah! Most jut eszembe valami. Ön volt az a bizonyos «egy halott
képviselője».</p>
<p>– Hát igen bizony. – Én voltam az egy halott képviselője.</p>
<h2>AZ EGY HALOTT KÉPVISELŐJE.</h2>
<p>Egy ilyen meglepetés magát a «hétalvót» is képes lett volna az
álmától megfosztani egy éjszakára.</p>
<p>Visszatértem az ajtóból.</p>
<p>– Uram! mondám Du Many urnak, kit ezentul nem fogok
«miszter»-nek czímezgetni. Lehet én nekem valami igényem önnek a
hálájára?</p>
<p>– Uram, barátom! szólt mind a két kezét kezembe téve, fehér
lapot adok önnek, a nevem aláirásával: azt irja ön fel rá, a mit
akar.</p>
<p>– Elfogadom s mindjárt irok fel rá valamit. Mondja ön el nekem
annak a történetét, hogyan lett «tekintetes <span class=
"pagenum"><a name="Page_44" id="Page_44">-44-</a></span> és nemes
Dumány Kornél urból, a kis kastélyos magyar gentryből, a fidelis
garconból, a visszaküldött országgyűlési képviselőből, Du Many
Kornél, az ezüst király, a délamerikai nábob, egy csodaszép grófnő
férje, öt gyermekes családapa, a solid vállalatairól,
jótékonyságáról hirhedett celebritás?» – Ezt kérem öntől és semmi
egyebet.</p>
<p>Dumány Kornél úr megcsóválta a fejét s a fogaihoz kezdte
kopogtatni a körmei hegyét, majd ismét mind a két kabátzsebébe
mélyeszté a kezeit, s aztán a megszorult adós keserves
mosolygásával mondá:</p>
<p>– Kedves édes barátocskám… most ön csakugyan olyan összeget irt
fel a fehér lapomra, a mit «a vista» nem tudok kifizetni. Ez a
történet, a minek a közlését ön várja tőlem, csak fele részben az
enyim, a másik fele a nőmé. Engedje meg, hogy elébb ő vele
értekezzem s kieszközöljem tőle a «giro in bianco»-t, ha lehet.</p>
<p>Megadtam a moratoriumot.</p>
<p>Dumány úr ugyanazon a szőnyegajtón át, a melyen az imént a neje
belépett, elhagyta a hálószobát. Én egyedül maradtam ott.</p>
<p>De még sem egyedül.</p>
<p>Az ágyfüggönyök mögül nehéz nyögés hangzott, mint mikor valaki
rosszat álmodik s nem tud felébredni. A kis Jemmy.</p>
<p>Odamentem. Széthúztam a függönyöket. A világosságra felébredt a
gyermek, nagyot sikoltva.</p>
<p>– Apám!</p>
<p>– Mindjárt jön apa, biztatám én, az előtte ismeretes
nyelven.</p>
<p>– Ah. Magyar bácsi! Az is jó.</p>
<p>S azzal a kezem után nyult, a hüvelykujjamat átmarkolta
erősen.</p>
<p>– Rosszat álmodott kicsikém?</p>
<p>– Nagyon rosszat. Nem tudtam beszélni. Pedig akartam beszélni.
Nem tudtam. Egy kigyó összeszorította a torkomat. – Ugy-e nincs ott
kigyó? <span class="pagenum"><a name="Page_45" id=
"Page_45">-45-</a></span></p>
<p>– Nincs. Ne féljen semmit.</p>
<p>– Ugy-e itt fog maradni?</p>
<p>– Itt. A míg apa visszajön.</p>
<p>– Azután is. Mindig. Soha sem megy el innen. Az jó volna apának.
Apa sokszor mondta nekem: Szólj fiacskám. Beszélj hozzám. Senki
sincs, a kivel «így» beszéljek, csak te fiacskám. Bácsit is
szeretné majd apa.</p>
<p>Mondtam neki, hogy soká itt maradok. Arra nyomban elaludt.</p>
<p>Mire Dumány úr visszajött, én már ismét a kandalló előtt ültem.
A mit a gyermekajk csevegett, olyan kedves fényt vetett e férfi
kedélyvilágára.</p>
<p>Derült arczot hozott magával.</p>
<p>– Nőm beleegyezett. Azt mondta, gyónás ideje van. Holnap ő fog
mindent meggyónni a papnak, ma én gyónom meg mindazt önnek. A
realitás szempontjából is, sokkal jobb, ha megtudják rólunk a
valót, mint ha azokat a válogatott meséket terjesztik tovább, a
mikkel bennünket az ó és új világban illusztrált a hirlapirói
fantázia.</p>
<p>Azzal becsengette a komornyikot. Kiadta neki az egész campagnera
való utasítást. Most készítse el a samovárt a theának mandarin
likőrrel. Tizenkét órakor hozza fel a punchot, gyümölcscsel, két
órakor fekete kávét, öt órakor adja fel a fajdtyúkot hidegen,
pezsgővel.</p>
<p>– Remélem, hogy ön kibirja az éjszakázást? szólt hozzám
fordulva.</p>
<p>– Kérem: Fő-fő kortesvezér vagyok odahaza.</p>
<p>– Elég. Akkor ismerem a kaliberét.</p>
<p>– Remélem, hogy az egész menu mind saját termelés?</p>
<p>– Természetesen. A thea a hongkongi kertem zsengéje; a mandarin
szeszt a borneoi narancsligetem gyümölcséből főzik, a kávét a Cuba
szigeti telepem adja, a «gizr» szeszszel együtt, a mi a
kávébab-cseresnye gyümölcséből készül. A bor is a saját
termesztményem. Nekem ez mind nem kerül semmibe. Csupán a
süteményekhez <span class="pagenum"><a name="Page_46" id=
"Page_46">-46-</a></span> való lisztet veszem pénzért. Az
magyarországi. – Ott én nem birok semmit.</p>
<p>– Pedig önnek szép birtoka volt ott a felföldön.</p>
<p>– Nem hallotta volna ön, hogy azt adósságok miatt
elkótyavetyélték?</p>
<p>– S ön ezt meg engedte történni?</p>
<p>– Majd ha végig hallgatta ön az én történetemet, akkor
természetesnek fogja találni, hogy azt tettem. De végkép még sem
szakadtam el a hazámtól. A hajdani kastélyom kertjében igen szép
káposzta termett. Ezt se Franczia-, se Olaszországban, se
Amerikában nem tudják, hogy mire használható. Én azt minden évben
felvásároltatom, s szokás szerint hordóba betaposva, posajtott
állapotban elszállíttatom oda, a hol épen tanyát ütöttem, Párisba,
Palermóba, vagy New-Yorkba. És abból én nekem a feleségem
alkalmilag pompás «korhely-levest» szokott készíteni.</p>
<p>– «Korhely-leves!» Koronája a magyarországi dáridóknak.</p>
<p>– S ért ahoz a grófnő?</p>
<p>– Hahaha! kaczagott az excollégám. Hiszen olyan magyar grófnő
az, mint azok, a kik odahaza a Tisza-Duna között francziául
beszélnek, nem azért, mintha magyarul is nem értenének, hanem
azért, mert ez az anyanyelvük; aztán meg, mert a magyarnak az a
rossz szokása, hogy a ki egy hibát ejt a beszédben, annak a szeme
közé nevet.</p>
<p>Ezzel a revelatióval az egész eddigi combinatiom is gyökerestül
ki lett irtva. Azt gondoltam, hogy az én magyarom egy amerikai
pénzkirály lányának szivét hódította meg s annak a kezéből kapta a
számlálatlan milliókat: (dollárokban számítva, a mi a mi
pénzünkben, arany ágióval együtt 2 frt 40 kr.)</p>
<p>Dumány úr az arczomról olvasta le a gondolataimat.</p>
<p>– Ön meg fogja tudni, hogy én se nem raboltam, se nem házasodtam
a vagyonomat: még csak az eszemmel <span class="pagenum"><a name=
"Page_47" id="Page_47">-47-</a></span> sem szereztem azt a Dárius
kincsét, a mivel most valósággal rendelkezem. Elmondom az utat és
módot, a melyen hozzá jutottam – mások elrettentő példájára, – de
senkinek sem tanácsolom, hogy azt utánam csinálja. De nem is
hiszem, hogy még egy ilyen történet valaha ismétlődjék, s még
egyszer szülessen a világra két olyan rhinoceros idegekkel ellátott
ember, a ki ezt keresztülélje, mint a milyenek ennek a szerepvivői
valának. Még azt is hozzátehetem, hogy az az ár, a mit én ezért
adtam, azokkal a számokban kifejezhető kincsekkel, a miket
nyereségül kaptam, soha sincs kifizetve; – hanem valami mással, a
mit a mathesis meg nem határoz: – azzal igen.</p>
<p>Ezzel letelepedtünk a theázó asztal mellé. Dumany úr nehány
hasáb illatos czédrusfát dobott a kandallóra. – A tűz hangos
pattogása s az álló óra méla tiktak ketyegése kisérte az egész
elbeszélést. S már most ettől a percztől kezdve nem én irom a
regényt, hanem Dumány Kornél úr.</p>
<p>– Mindenek előtt állítsuk helyre az alkotmányszerű
jogfolytonosságot, mely szerint a magyar parlament tagjai egymást
tegezik.</p>
<p>Egy kupicza mandarin szentesíté az ősi szokást
összekoczczintva.</p>
<p>– Szervusz!</p>
<p>– Krisztigott.</p>
<p>– – – Úgy hiszem, hogy nem szükséges előtted körülményesen
leirnom a «csepegői» választó-kerület ethnografikai sajátságait.
Meg vannak azok örökítve az országgyűlési annálisokban. Nincsenek
ugyan ottan csepegőkő barlangok, de vagynak háromezer honfias
nyeldeklők, melyeken már sok nemes nedv lecsepegett. Az egész
csepegői választó-közönség két kategoriába soroztatik. Az első
rendbeliek azok, a kik nagyon sokat isznak, a második sorozatbeliek
pedig, a kik még többet isznak. A tótok pálinkát isznak, a svábok
sert isznak, a finnugorok <span class="pagenum"><a name="Page_48"
id="Page_48">-48-</a></span> bort isznak: az intelligenczia mind a
hármat issza; az Isten kiválasztott népe pedig szolgáltatja mind a
hármat, a mi még nagyobb eredményre vezet, mint ha inná.</p>
<p>Ha Dante Magyarországon járt volna, okvetlenűl bele került volna
a csepegői képviselőválasztás a pokol leirásába.</p>
<p>És a mellett megkivánják a tisztelt választók, hogy hazafias
meggyőződésük nyomatékos argumentumokkal megszilárdítassék, a mi
curzus szerint variál s a választás napján négy angyalra is
fölemelkedik.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a></p>
<p>Vannak szilárd jellemű választók, a kik csak consortiumban en
bloc engedik magukat megvásároltatni; vannak ellenben speculativ
szellemek, a kik mind a két félnek eladják magukat. A kik pedig a
minden eddigelé ismeretes camorristák, brigantik és kleftek elől
elnyerik a pálmakoszorut, azok az ugynevezett kortesvezérek.</p>
<p>Nem akarlak untatni azokkal az előzményekkel, a mikkel a magyar
hirlapok a választási campagne alatt tele tömik a hazai közönséget.
(Jó szerencse, hogy az egész világon senki sem érti a nyelvünket.)
Meg lehetsz felőle nyugodva, hogy sem az én korteseim, de az
ellenjelölteméi sem hagytak semmi eszközt felhasználatlan, a mi a
kívánt diadalra vezet. Én a conservativ-nemzeti-clericalis pártnak
a zászlóját lobogtattam, ellenfelem pedig a
liberális-pánszláv-reformpárt oltárán áldozott.</p>
<p>Csupán a választási nap óráinak élményeit adom elő.</p>
<p>Délután hat óráig mind a két párt kimerítette leleményességének
egész tárházát. A veres tollnak a szavazatait (én voltam a veres
toll) a zöld toll szavazatai épen egygyel haladták túl.</p>
<p>«Ezt nem lehet engedni!» kiabálták a kortesvezetők.</p>
<p>«Hol van még egy szavazó? Nézzük a lisztát!»</p>
<p>A liszta még mutatott egy szavazót a szomszéd Bögreszegről:
«Tóth Jánost» a gelencsért. <span class="pagenum"><a name="Page_49"
id="Page_49">-49-</a></span></p>
<p>«Hol van Tóth János, a gelencsér, Bögreszegről?»</p>
<p>A bögreszegi biró (a mi hivünk) jelenté alássan, hogy Tóth János
a gelencsér czudarul megrágta a szíjat; mert a helyett, hogy eljött
volna szavazni, tegnap este elment deszkát árulni Földvárra.</p>
<p>Ez annyit jelent magyarul, hogy «meghalt».</p>
<p>Ez már baj!</p>
<p>Hogy az ördögbe tud valaki meghalni a választás előtti
napon?</p>
<p>«Nincs a faluban több Tóth János?»</p>
<p>«Van. De az tyukász. Nincs beirva a lajstromba; mert nem fizet
adót. Ellenben itt van: fuvaros minőségben.»</p>
<p>«Ide vele!»</p>
<p>Előhozták a tyukászt: szájába rágták, hogy most rögtön be kell
mennie a sátorba Dumány Kornélra szavazni Tóth János, a gelencsér
helyett. Úgy is egy házban lakott a megboldogulttal.</p>
<p>Szabadkozott, hogy az lehetetlen, hisz a gelencsér Tóth Jánosnak
az a mellék neve, hogy «csorba». Rászakadt az agyagpart egyszer, s
kiütötte az első két fogát. A zöld tollasok bizalmi férfiai
egyszerre rá fognak ismerni, hogy nem ő a Csorba Tóth János; mert
neki mind a harminczkét foga megvan.</p>
<p>«Ha csak ez a baj: itt a kudarczi tilógus, mingyárt kirántja
kendnek a két első fogát!»</p>
<p>A tyukász vonakodott a műtéttől. Igértek neki pénzt: egész fel
hatszáz forintig.</p>
<p>«Azt a szent kirilájzumát! Két rongy fogért! Verbőczy sem diktál
többet 10 forintnál darabjáért. Marad még kendnek harmincz! S
azokról jól lesz gondoskodva.»</p>
<p>A tyukász utoljára kötélnek állt s ki hagyta rántani a két első
fogát: aztán mehetett bátran a meghalt gelencsér helyett én rám
szavazni.</p>
<p>Ezzel egyenlő számra lett emelve a veres és zöld toll
szavazatsora. <span class="pagenum"><a name="Page_50" id=
"Page_50">-50-</a></span></p>
<p>De még ezzel semmi sincs megnyerve: legfeljebb egy új
választás.</p>
<p>«Ezer forintot még egy szavazatért!»</p>
<p>Valaki fölfedezte, hogy van még egy szavazó itt helyben a
választási központban: a «Nyakigláb» zsidó. Derék, becsületes
szegény ember. A kinek teljes világi életében mikor kalapja volt,
akkor csizmája nem volt, s mikor csizmája volt, akkor kalapja nem
volt. Hanem azért bejegyzett iparos volt: ablaküveges; a kinek csak
akkor van keresete, ha jégeső esik. Hanem azért van egy felesége,
meg hét gyermeke. Ez segíthetne mi rajtunk, mi meg ő rajta.</p>
<p>Csak az az egy baj van vele, hogy a szegény Nyakigláb épen
haldoklik: az egyik lába már a koporsóban.</p>
<p>Hátha megtenné a mi kedvünkért, hogy még egy kis fél órácskát
itt időzzön. Hiszen vár az a Bummelczug.</p>
<p>Odaszaladtak a kortesek a butikjához.</p>
<p>Hiszen régi példabeszéd az a magyaroknál, hogy «úgy húzza
halasztja, mint a zsidó a halálát». Hátha ez is tudja
halasztani.</p>
<p>Először a feleségét fogták elő. Felvilágosították a szerződés
előnyei iránt. Csak egy névnek a kimondása a szavazatszedő
bizottság színe előtt, s ezer forintot hágy vele örökségül a
családjára.</p>
<p>Akkor a feleség és a hét gyermek rohant a haldokló ágyához.
Egész életük boldogsága függ ettől az egy szótól.</p>
<p>A főkortes megmutatta a haldoklónak az ezeres bankót.</p>
<p>Ilyen lehet a paradicsom ajtajának a firhangja!</p>
<p>Szegény már nem tudott neki örülni.</p>
<p>Utoljára a kortesek felkapták a beteg nyoszolyáját négy lábánál
fogva (az idő drága, az elnök kitüzte a zárórát) s hozták nagy
diadallal a szavazatgyűjtő sátor elé. A feleség ott ment az ágy
mellett, s vigasztalta, biztatta a beteget: «csak még egy
kicsit!»</p>
<p>Szerencsésen eljutottak vele, cseppentett pontosan a záróra
utolsó perczében a bizottság elé. <span class="pagenum"><a name=
"Page_51" id="Page_51">-51-</a></span></p>
<p>«Iczig Maykäfer: másnéven Nyakigláb üveges. Nro 1501» hangzott a
jegyző szava.</p>
<p>«Kire adja ön a szavazatát?» Kérdé az elnök.</p>
<p>Az üveges nem hallott már semmit. Száraz, hideg keze ott
nyugodott a felesége kezében, megtört szemei felfelé fordultak,
véglehelletével ezt rebegé:</p>
<p>«Du meine Liebe.»</p>
<p>«Dumány Nellire.» Kiálták az én bizalmi férfiaim. Világosan
mondta «Dumány Nellire» (Nellinek neveztek a barátaim.)</p>
<p>Az ellenfél bizalmi férfiai ellenben követelték, hogy
világosabban szóljon a szavazó.</p>
<p>De már az nem tette meg ezt a barátságot, mert meg volt
halva.</p>
<p>S miután az első szava csakugyan úgy hangzott, hogy «Dumány», a
jegyzők beirták a szavazatát az én rovatomba.</p>
<p>Az elnök kihirdette az eredményt, mely szerint Dumány Kornél úr
a mai napon alkotmányosan megejtett képviselőválasztásnál 1501
szavazattal az ellenjelölt 1500 szavazata ellenében Csepegő kerület
képviselőjének megválasztatott.</p>
<p>Ámde a mandatumnak sarkára taposott az ellenfél petitiója.</p>
<p>Megtámadták az egy halott szavazatát.</p>
<p>A képviselőház kiküldött egy biráskodó tagot, szigorú
vizsgálatot tartani.</p>
<p>Az Iczig szavazata megdönthetetlen volt.</p>
<p>Azokkal szemben, a kik azt allegálták, mintha Iczig nem az én
nevemet mondta volna, hanem azt hogy «Du meine Liebe» tíz tanu állt
elő, a ki kész volt megesküdni rá, hogy először is az üveges nem
tudott németül és másodszor oly szilárd karakterü hazafi volt, a
kiről fel nem lehet tenni, hogy élete végperczében a Jehovát német
szavak kimondásával indítsa méltó haragra.</p>
<p>Ekkor aztán az ellenfél a másik halottba kapaszkodott.
<span class="pagenum"><a name="Page_52" id=
"Page_52">-52-</a></span> Utána jártak a bögreszegi papnál, hogy a
választás előtti napon eltemette a Tóth Jánost. De a pap nem tudta,
hogy melyik volt a kettő közül: a gelencsér-e, vagy a tyukász. (A
tyukászt elküldtük hosszú fuvarba Gallicziába.)</p>
<p>Ekkor elrendelte a vármegye a vizsgáló képviselő felhivására a
halott exhumáltatását és agnoscáltatását.</p>
<p>De mire a mixta commissio kijött, akkorra az én embereim úgy
eltették láb alól az egész corpus delictit, hogy soha senki sem
talált rá többet.</p>
<p>Nem is derült volna ki ez a pia fraus soha, ha egyszer csak mint
egy diabolus rotae elő nem ugrik az a falusi borbély, a ki a rám
szavazandó Tóth Jánosnak a kritikus órában két ép fogát kivette a
pelikánjával. Pedig keményen volt érte fizetve.</p>
<p>Hiszen tudhattuk még Midás király történetéből, hogy borbélyra
nem lehet titkot bízni. Csakhogy ez nem a nádasnak beszélte el a
titkát, hanem a vizsgáló biróságnak.</p>
<p>Ezzel aztán mindnyájunkat megborotvált a borbély.</p>
<p>A képviselőház azonban e miatt megsemmisítette az én
megválasztásomat s én mehettem haza, ezzel a hátamra ragasztott
gúnyczímmel: «az egy halott képviselője» zabot hegyezni, vagy újra
kezdeni a választási «kutyalagzit».</p>
<h2>DIOGENES BÁCSI.</h2>
<p>Hát a ki ezt az episodot ismeri az életemből, az (miként te is
czimborám) ilyenforma vázlatot csinál a jellemzésemből:</p>
<p>«Hiú, elkapatott gentry kamasz, a ki keresztül bukott az
érettségi vizsgán, annál fogva egyedül a képviselői állásra birván
kvalifikáczióval, be hagyja magát ugratni a politikai hajczihőbe a
kutyúpajtások által s a hiú ambicziójáért elvesztegeti az őseitől
ráhagyott tisztességes birtokát. <span class="pagenum"><a name=
"Page_53" id="Page_53">-53-</a></span> Ez is sport neki, mint az
agár és lóverseny. Egyformán virtusnak tartja a csalást: a turfon,
a kártyaasztalnál és a politikában, s aztán átkozza a világot,
mikor megtudja, hogy mások még jobban tudnak csalni, mint ő».</p>
<p>Hát ugyebár te is ilyenforma portrait-t vázoltál felőlem?</p>
<p>Lásd pedig én már huszonhat éves koromban doktor medicinae
voltam s harmincz éves koromban a hirlapok emlegettek, mint igen
keresett speczialistát idegbajokban. Bécsben voltam letelepedve, a
hol pedig ugyancsak erős a verseny, s a hazafiúi buzgalom nem tol
előre senkit. A legkomolyabb embernek tartott mindenki, még saját
magam is.</p>
<p>S erre elég jó okaim voltak.</p>
<p>Az apám mindig buzgó hazafi volt: élénk részt vett a politikai
küzdelmekben. A forradalom után be is volt zárva egy időre
Olmützben. Az alatt nekem kellett a gazdaságunk után látnom. Nagy
kamasz voltam már, abban a korban, a mikor életpályát kellene
választani. Tudhatod jól, hogy akkoriban nagyon kevés válogatás
volt magyar fiúk számára. Csehül állt a világ idehaza.</p>
<p>Nekem sem tetszett az apám mestersége. Láttam, hogy tönkre
megyünk. Mikor visszakerült az öreg az államfogságból, ismét a mi
házunk lett az elbúsult hazafiak találkozója. Soha ki nem fogytunk
a vendégből, s reggelig eltartott a tanácskozás, természetesen
poharak mellett. Én nem vettem azokban részt; a míg az elkeseredett
celebritások a lelkesítő dalokat énekelték, én az alatt a magam kis
szobájában a német és franczia nyelvtanokat búvárkodtam.</p>
<p>Vadászni sem lehetett, mert puskaengedélyt oly gyanus
embereknek, mint az apám, nem osztogattak.</p>
<p>Egy szép napon aztán azt mondtam az apámnak, hogy én valami
életpályához akarok kezdeni, a mi kenyeret ád. <span class=
"pagenum"><a name="Page_54" id="Page_54">-54-</a></span></p>
<p>– Csak nem akarsz Beczirker lenni?</p>
<p>– Az nem! Hanem orvos.</p>
<p>– Micsoda? Borbély? Felcser! A Dumány család ultimus surculusa
doktor! Mingyárt agyonlőlek!</p>
<p>– Hiszen nincsen hozzá puskád.</p>
<p>– Kiátkozlak!</p>
<p>– Ahoz meg nincsen puskaporod. Én se átokra, se áldásra nem adok
semmit. Azokat a chemia már mind analyzálta. A Frauenhoffer-vonalak
még azt is megmondják, hogy mi van a pokolban. Hát ettől én nem
félek. Hanem a mitől félek, az, hogy mi tönkre fogunk menni.</p>
<p>Ez nagyon érzékeny oldala volt az öregnek. Felpattant,
leszamarazott.</p>
<p>Én aztán megmutattam neki a távolléte alatt vezetett
számadásaimat, a mik nagyon kedvezőtlen arányokat mutattak ki a
bevételeink és a kiadásaink között. Látni sem akarta ezt a
fertelmes dolgot.</p>
<p>– Ne legyen neked semmi aggságod! Ha momentán egy kicsit meg is
van rigázva a gazdaságunk: majd regresszirozni fogjuk magunkat.</p>
<p>«Regresszirozni!» Ez az igazi magyar szó. Ha ezt a szót a tudós
társaság ki próbálná irtani a magyar szótárból, lebontanák a
hazafiak az akadémia palotáját!</p>
<p>– Itt van Dienes bátyád, ne félj lurkó! Nyolcvanhét esztendő
nyomja már a vállát. Isten nyugtassa meg. Felveti a pénz! Ha
meghal, mindene ránk marad. Legközelebbi agnátusai mi vagyunk.
Azzal egyszerre regresszirozva leszünk. Jobb lenne, ha azt
kultiválnád. Az öreget kultiválnod kellene. Oda kellene hozzá
menned. Azt doktorolnád!</p>
<p>Én azonban erre sem álltam rá. Felvilágosítottam róla az
öregemet, hogy nem bizonyos az a virtualitás. Az ősiség el van
törülve, mindenki annak testálhatja a saját vagyonát, a kinek
akarja.</p>
<p>– Épen ezért kellene kultiválnod az öreget. Én nem adhatok neked
egy garast sem, hogy nekem doktorságot <span class=
"pagenum"><a name="Page_55" id="Page_55">-55-</a></span> tanulj.
Eredj, kérj a Dienes bátyádtól. Ha ő ád, akkor beleegyezem.</p>
<p>– Már voltam nála és adott is.</p>
<p>– Mit? Mennyit?</p>
<p>– A mennyivel az egész cursus alatt beérem.</p>
<p>– Akkor hát ne mondd, hogy schmutzigoskodom. Én is kiszurok –
huszon – husz forintot.</p>
<p>Nem mondta meg az öreg, hogy mennyi időtartamra? Egy hónapra-e,
vagy egy esztendőre?</p>
<p>Az első hónapnál többször nem is vettem azt igénybe. Azontúl
szereztem a mennyi kellett, franczia leczkeadással.</p>
<p>Hogy pedig az öreg Dienes bácsitól mit kaptam, azt majd mingyárt
elmondom.</p>
<p>Dienes volt a neve; de minden ismerőse úgy hítta, hogy
«Diogenes.»</p>
<p>De még túltett classicus mintaképén, a régi cynicus
philosophuson.</p>
<p>Nem volt már olyan vén ember a vármegyében, a ki
visszaemlékezett volna arra, hogy azt a dókát újnak látta, a miben
az öreg minden reggel panyókára vetve, végig járta az utczát, a
házától a templomajtóig. Be nem ment a templomba, csak ott végezte
az ájtatosságát a templom küszöbén, a hol a többi koldusok. Onnan
ment a közkuthoz, tele merítette a korsóját s vitte haza. Semmiféle
cselédet nem tartott. Félt, hogy meggyilkolják. Mind a két
csizmaszárába egy töltött pisztoly volt dugva. Főtt ételt soha sem
evett; de még kenyeret sem. Azt hitte, hogy megmérgezik. Azért elég
változatos menűje volt: burgonya, dió, kerek répa. A gulyájából
beállított egy tehenet az istállójába, de annak mindig ő maga adott
szénát, kiválogatva szálankint, nehogy valami mérges
szironták-levél közétévedjen, a mi a tejet megmérgezi. Azt a
tehenet minden reggel, este ő maga fejte meg. Csinált turót, meg
vajat. Ez volt a fényűzése. A vizet, a mit a kútból hozott, előbb
üstben felforralta, úgy hűtötte ki, <span class="pagenum"><a name=
"Page_56" id="Page_56">-56-</a></span> hogy a bacillusokat kiölje
belőle. Ujságot sem olvasott mást, mint a mit a falubeli
plébánostól kapott kölcsön, a tót nyelven szerkesztett Narodné
Novinét; de azt is előbb parázs fölé hintett fenyőmagon megfüstölé,
no nem a tartalma miatt, hanem hogy netaláni miasmák spóráit távol
tartsa magától.</p>
<p>Minden birtoka árendába volt adva: az évi haszonbért csak arany-
és ezüstpénzben fogadta el s azt egy hatalmas régi vasládába
elzárta. Executio útján százasok is jutottak a birtokába, azokat
üres nádszálakba összesodorgatva dugdosta el. Kölcsön nem adta a
pénzét senkinek: még a takarékpénztárnak sem volt előtte hitele;
ajándékozni pedig hite és meggyőződése tiltá.</p>
<p>Mi volt hát az, a mit én nekem ajándékozott s a mire az apám
előtt hivatkoztam?</p>
<p>Hát épen az ő dicsőséges példája.</p>
<p>Hát ha egy «tót királyság» jövedelme mellett lehet sült
burgonya, vaj és dió élvezésével nyolczvanhét esztendeig elélni,
mért ne lehetne én nekem ugyanazon életrend mellett nyolcz
tanfolyamon keresztül átvergődnöm?</p>
<p>Azonban az igazság végett meg kell jegyeznem, hogy erre a
diogenesi életmódra csak az elején voltam rászorulva, később tudtam
annyit keresni, hogy tisztességesen megélhettem.</p>
<p>Diplomás orvos voltam már, mikor az atyám meghalt.</p>
<p>A temetést nyomban követte a csőd.</p>
<p>Nagyon jó ember volt szegény! Nem tudott a jó barátainak valami
szivességet megtagadni: például egy váltó aláirását. Mert a mostani
magyarok eként tartják fenn azt a hajdani daliás, jó szokást,
miszerint a fegyvertársak a csatában egymáshoz kötözték magukat
lánczczal, s ha egyikük elesett, a másik is kötelezve volt vele
magát eltemettetni. Ezt pótolja most a váltó. Minden igaz levente
megkivánja, hogy ha már ő neki meg kell halni, hát egykét jó
pajtását is temessék el vele együtt. <span class="pagenum"><a name=
"Page_57" id="Page_57">-57-</a></span></p>
<p>Ért-e valaha véget az a csődper? nem tudom.</p>
<p>Én egészen megszoktam a bécsi életet s nem voltak többé magyar
fájdalmaim.</p>
<p>Az orvosi hivatás ugyan, fiatal kezdőnél sok fáradsággal jár, de
a mihez az embernek kedve van, annak a terhét nem érzi. Nobel
passióim nem voltak, megéltem a keresményemből.</p>
<p>Még az alkotmányos korszak helyreállása sem csábított a hazámba
vissza. A bécsi ismerős körökben általános volt az a nézet, hogy
nem lesz ez tartós: a magyarok majd tesznek megint valami genialis
dolgot, hogy elveszítsék, a mit már a kezükben tartanak.</p>
<p>Néha, mint specialistát, Magyarországra is meghivtak valami úri
beteghez. Jó honorariumot szoktak adni; hanem azért örültem, ha
visszaszabadulhattam a végeszakadatlan ebédekből és vacsorákból az
én megszokott bécsi bajtársaim körébe, a kik a Wandelnál a
stammasztal mellett vacsorálnak, kiki a maga pénzére: egy «Pfiff»
bor mellett dobzódva.</p>
<p>Egyszer megint kapok egy pénzes levelet. Rettenetesen
össze-vissza volt pecsételve, a legkomiszabb spanyolviaszkkal, a
minőt csak valaha, már használt levélborítékokról, takarékos kezek
leolvasztottak.</p>
<p>Elbámultam, midőn a kőpor alól kiásott sorok végén Diogenes
bátyám aláirását láttam meg, mellékelve hozzá egy fakó
százforintos, a mi már régen kiment a forgalomból, s melyen jól ki
lehetett venni, hogy sok ideig volt összegöngyölitve.</p>
<p>Mit akarhat az öreg, hogy igy dobálózik a százforintossal?</p>
<p>Ilyenformán irt:</p>
<p>«Édes doktor uramöcsém.»</p>
<p>«Tudván azt, hogy doktorok egy lépést sem tesznek ingyen, itt
küldök uramöcsémnek száz forintokat, azzal a kéréssel, hogy ne
sajnáljon engem nehány napra szegény házamnál meglátogatni.»
<span class="pagenum"><a name="Page_58" id=
"Page_58">-58-</a></span></p>
<p>Én rögtön bepakoltam a száz forintját egy boritékba, ilyesforma
izenetet mellékelve hozzá:</p>
<p>«Kedves urambátyám.»</p>
<p>«Én száz forintért az itteni patienseimet itt nem hagyom; hanem
ha én rám, mint orvosra van szüksége kedves urambátyámnak, úgy
tudassa azt velem, minden pénzmelléklet nélkül. Azon esetben rokoni
kötelességemnek tartom kedves urambátyámnak orvosi tanácsadásommal
haladéktalanul szolgálatára lenni.»</p>
<p>Postafordultával megjött a válasz e levelemre.</p>
<p>Igenis: orvosi tanácsadás végett hivat az öreg.</p>
<p>Azonnal siettem hozzá utazni. Még akkor vasut nem volt azon a
tájon. Bérkocsit kellett fogadnom odáig.</p>
<p>Tiz éve mult, hogy az öreget utoljára láttam; akkor volt
nyolczvanöt esztendős; tehát azóta lett kilenczvenöt. Ritka
időkor!</p>
<p>Senki sem él már azok közül, a kik vele egyvivásu emberek
voltak. Látott gyermekeket vén emberekké, kis leányokat vén
asszonyokká lenni. Látta őket sorban elmenni a temetőbe.</p>
<p>Nevetséges gondolat, hogy én, a harmincz esztendős ficzkó, adjak
most orvosi tanácsot annak az embernek, a ki kilenczven esztendeig
tudott élni orvos nélkül.</p>
<p>Még előttem állt az alakja, a hogy tiz év előtt láttam.</p>
<p>Olyan egyenesen járt, mint egy granátos. A botot a hátratett
kezében hordta, nem használta támaszkodásra. Sűrü, tömött fehér
haja penészzöldbe játszott s a háta közepét verte, övig lelógó
szakálla meg olyan volt, mint a kender. Mindennap begyalogolt a
városba télen-nyáron, hozzá igazítani a klepsidráját a
toronyórához. Szemüveg nélkül olvasott és szemzette a reine
claudeokat. «Akarok én még ennek a gyümölcséből enni.» Evett is
belőle. Nyáron gyümölcs járta répa helyett.</p>
<p>Tudtam már a jó szokást. A vendégnek a korcsmában kell hagyni a
kocsiját cselédestől: ott rendelheti meg magának az ebédet. A
kastély udvarára kocsival behajtani <span class="pagenum"><a name=
"Page_59" id="Page_59">-59-</a></span> nem lehet. Nagyobb igazság
kedvéért akkora ló-sóska nőtt a kapujában, hogy azon dolog volna
átgázolni. Hanem a kertajtón keresztül be lehet járni. Van egy vén
kertész, a ki egyuttal mindenes: az beereszti az embert.</p>
<p>Most is épen ott találtam az öreget a kertjében, mint tiz év
előtti látogatásomnál. Ójtogatott. Már ezuttal nem gyümölcsfákat,
hanem csak rózsákat. Ez volt az egyedüli szenvedélye: a rózsa. Erre
nem sajnálta a pénzt. S tudta valamennyinek a nevét és
származását.</p>
<p>Mikor tiz év után ujra meglátott, egyszerre rám ismert.</p>
<p>– Hozott Isten, Nelli öcsém. Hisz te most is a régi gyerek
vagy!</p>
<p>Mindig simára volt borotválva az arczom; nem kellett nekem
bajusz. Hiu voltam erre a különösségemre, nem tagadom.</p>
<p>– De urambátyám is a régi legény még, mondhatom.</p>
<p>Hát ez is igaz volt. Épen úgy keresztül-kasul volt barázdálva az
arcza ránczokkal most is, mint tiz év előtt.</p>
<p>Nagyon megbecsült: leültetett egy rózsalugasban a padra.</p>
<p>– A szobámban nagy rendetlenség van: oda nem vihetlek be.</p>
<p>Nyugtalanul tekintgetett a vén kertésze felé, a ki épen egy
csomó sárgarépát hozott üstökénél fogva.</p>
<p>Kitaláltam az arczából, hogy mi a baja.</p>
<p>– Ebéd után vagyok, urambátyám. Siettem őt megnyugtatni.</p>
<p>Erre mingyárt megkönnyebbült.</p>
<p>– Hát miben lehetek szolgálatjára urambátyám? Mi baját érzi?</p>
<p>– Nincs én nekem más bajom, mint az, hogy meg kell halnom. Még
pedig rövid időn. Csak egy esztendőm van hátra.</p>
<p>Hypochondria lepte volna meg az öreget?</p>
<p>Elővettem az orvosi diagnosis fogásait.</p>
<p>– Sohse kopogtasd az én bordáimat; ne hallgatózz a <span class=
"pagenum"><a name="Page_60" id="Page_60">-60-</a></span>
szivverésem után: a pulsusom se tapogasd. Nincs az én zsigereimben
semmi hiba, a pupilláimat se vizitáld. Bolond se vagyok. Más dolog
van.</p>
<p>Csakugyan nem találtam még olyan ép organismust sehol, mint
annál a kilenczvenöt esztendős embernél. Nem volt ennél se asthma,
se hypertrophia. Még az excema senile se bántotta a nyakát.</p>
<p>– Hát tudod öcsém, úgy van az én állapotom, hogy kilenczvenöt
esztendő huzza lefelé a fejemet. De ennek még oda se néznék. Volt
én nekem egy juhászom, a ki száztiz esztendeig élt. Hanem hát meg
van izenve: tudod? Ezelőtt három esztendővel, pontban a születésem
napján megjelent az álmomban szent Nepomuczénus János, s azt
mondta: «Dionysius! Tudd meg, hogy még három esztendőd van élni.»
Esztendőre rá, ugyanazon a szent napon megint megjelent előttem s
azt mondá: «Dinikém! Nem tehetek róla: de meg kell neked mondanom,
hogy már csak két esztendeig jársz a földön.» Az idén ismét
ugyanazon a napon megint oda jött hozzám, megcsóválta a fején azt a
négyszögletü süvegét, s azt mondá: «Dénes! Dénes! Bizony el kell
neked patkolnod egy esztendő mulva.»</p>
<p>Boszus lettem.</p>
<p>– Édes urambátyám! Ha szent Nepomuczénus a baja, akkor papot
hivasson; ne doktort. A kolerából ki tudom rántani: de a szentek
kezéből ki nem tudom szabaditani; mert azt én nem tanultam.</p>
<p>– Ejnye de szeretem, hogy ilyen gorombán beszélsz velem! Hát
hiszen nem is azért hittalak én ide, hogy én nekem az életemet
megnyujtsd. Nem alkuszom én a halállal.</p>
<p>– Hát akkor miért hitt ide?</p>
<p>– Majd mindgyárt elmondom. Hát tudod; te vagy a familiánkból az
az egyetlen ember, a ki az eszével pénzt szerez. Mert még a hány
eszes ember volt a Dumányiak között, az mind arra használta az
eszét, hogy a vagyonát <span class="pagenum"><a name="Page_61" id=
"Page_61">-61-</a></span> elverje vele. Aztán meg az is furcsa ám
nagyon, hogy mikor én te neked egy száz forintos bankót elküldök,
te azt nekem posta fordultával visszaküldöd. Hazajáró lelkekben
mindig hittem; de hazajáró száz forintos bankókban soha sem hittem.
Fiókszámra áll a ládámban az atyafiságom kvétáncziája, mikor még
olyan bolond voltam, hogy a pénzt kölcsön adtam. Soh’ se hozta azt
nekem vissza egy se. Hát én arra határoztam el magamat, hogy te
neked testálom minden fekvő és ingó vagyonomat. Ezért hittalak
magamhoz.</p>
<p>Ekkor aztán felkeltem az öreg mellől a padról; egész sértődött
kedélylyel.</p>
<p>– Kedves bátyám! Erről meg már épen nem lehet velem beszélni. Én
egy rokonom halálára nem spekulálok. Még a szegény apám örökségeért
sem zaklatom azokat az urakat, a kik rajta ülnek. Én élek
tisztességesen a fáradságom után s nem vágyom gazdagságra.</p>
<p>– Tudom. Tudom. Hisz ezt szeretem épen benned, hogy te nem
imádkozol a halálomért. De hát, hogy egészen bizonyos legyek
felőled, én azt akarom, hogy még az én életemben, most mingyárt
vedd át az egész birtokomat, így a hogy áll: a kastélyomat.
Mindent!</p>
<p>Én nagyon furcsán tekinthettem körül, mert az öreg el kezdett
nevetni: a száz redő az arczán mind részt vett a nevetségben. Azt
hitte, hogy el akarok szaladni, mert megfogott.</p>
<p>– No csak ülj le ide mellém. Hallgasd tovább. Hiszen nem azt
akarom én, hogy «így» lakjál ebben a piszokban s ebédelj velem
együtt sült burgonyát, meg főtt almát. Sőt épen ellenkezőleg.</p>
<p>Kiváncsi voltam rá, hogy mi lehet ennek az ellenkezője?</p>
<p>– Hát, tudod doktor öcsécském, hogy én már igen sok esztendő óta
úgy élek, mint a hajdani remeték az erdőben. Se főtt, se sült
ételt, a mit más keze készített, nem ettem már régen; mert attól
féltem, hogy megmérgeznek, <span class="pagenum"><a name="Page_62"
id="Page_62">-62-</a></span> a kik az örökségre ácsingóznak. De
most már tudom, hogy egy esztendő mulva meg kell halnom. S ez nekem
nagy megnyugvás. Mert már most nem kell mindennap rettegnem, hogy
«holnap» jön el a halálom. Van egy egész esztendőm. Hát ez alatt az
egy esztendő alatt szeretnék igazán «laute» élni. Kedvem szerint: a
hogy csak a testem megkivánja. Jó pecsenyéket enném! Meg turós
lepényt! Bort is innám! Ha visszaemlékezem rá! Az 1809-iki diaetán,
mikor juratus voltam a personalis mellett: a mi bor megmaradt az
asztalnál, az mind nekünk jutott juratusoknak. Ej de jó volt!</p>
<p>– Kedves urambátyám! szóltam közbe. Nem lesz ez jó.</p>
<p>– No csak ne szólj semmit! Tudom, hogy azt akarod mondani, hogy
ez nem egészséges dolog: nem az én gyomromnak való már. De hát
azért volnál te itt. Nem csak örökösöm lennél, hanem házi orvosom
is. Azt nem teszem, hogy szakácsnét fogadjak a házhoz s azzal
főzessek magamnak. Ismerem a kutyatermészetemet. Fél esztendő mulva
én azt feleségül venném, s aztán rá hagynám mindenemet. Hanem azt
akarom, hogy te jőjj ide. Foglald el az egész kastélyt: nekem csak
a mostani kis szobámat hagyd meg, a mibe már beleáporodtam, az én
ócska retyemutyáimmal. Aztán hozz a házhoz szép fiatal feleséget:
olyat, a ki énekel és muzsikál. Annak lesznek szép szobaleányai;
azoknak az orczáját én nekem majd jól esik megcsipkedni: a szép
asszonykának meg mindennap kezet csókolni. Azt a szép fehér puha
kezét. Aztán hallani egy kis zsémbelést a háznál. Megkérdeznék
tőlem, hogy mit főzzenek délre az én számomra? te határoznád meg,
hogy mi nem árt meg? vigyáznál rá, hogy ne igyam, ne egyem tul az
elégségesen. Aztán délutánonkint nyitott ablak mellett
szundikálhatnék, a mit most nem merek tenni Az volna nekem a szép
átmenetel ebből az ócska világból a mennyországba.</p>
<p>Az öreg egészen belemelegedett a rögeszméjébe.</p>
<p>– Lásd ad vocem «mennyország», én most a templomba <span class=
"pagenum"><a name="Page_63" id="Page_63">-63-</a></span> sem tudok
járni, odakinn imádkozom a lépcsőn a vak koldusok sorában. Miért
nem? Hát azért, mert most csak egy buta vén plébános van itt, a ki
nem tud, csak tótul prédikálni. Olyankor persze tele van a templom.
Irtóztató parasztbüz van odabenn, a mitől én megfulladok. De ha te
idejönnél, bizonyosan magyar feleséget hoznál a házhoz, annak a
kedvéért magyar káplánt küldene ide a püspök, az magyarul
prédikálna s olyankor üres volna a templom, mert a hanáknak a füle
a magyar szót be nem veszi. Mi magunk volnánk a templomban hárman!
Hát ha még egyszer keresztelő is lenne a templomban? Te! Én lennék
a keresztapa! Ha én azt megérhetném!</p>
<p>Én ezekből a beszédekből orvosi hidegvérrel állítottam össze a
diagnosist. Vallásos rajongásból eredő hallucinatió, ascetai
életmód szülte idiosyncrasia, allotriophagiai tünetekkel, öregségi
nymphomania, hypochondriacus képzelődés. Ezek többnyire mind együtt
járnak.</p>
<p>Helyeselni a szándékolt életrend változtatást egy orvostól
qualifikált gyilkosság volna. Mindenek előtt meg kell nyernem a
bizalmát, hogy megfogadja a tanácsomat.</p>
<p>Megöleltem az öreget.</p>
<p>– Nagyon meg vagyok hatva, édes urambátyám, attól a szives
részvéttől, a melylyel engem megtisztel. Nagyon örülök, hogy
meghivásának engedelmeskedtem, s örökre hálásan fogok
visszaemlékezni az irántam mutatott nagy jó voltára. Hanem én ezt a
fényes ajánlatot nem fogadom el. Én magamnak életpályát
választottam, a melyet szeretek: azon szereztem magamnak
öntehetségem által olyan állást, a mire büszke vagyok s a miből uri
módon élek. S azon a pályán van előmenetel. Magas példák vannak
előttem, a kiknek nyomdokait követem. S ezt a pályát nem lehet
félbeszakítani; ezen folyvást tanulni és gyakorolni kell. Nekem ez
az életem. Földesurrá lenni annyi volna rám nézve, mint eltemetni
magamat.</p>
<p>Az öreg ravaszul mosolygott. Azt hitte, hogy ő az orvos,
<span class="pagenum"><a name="Page_64" id=
"Page_64">-64-</a></span> én vagyok a beteg, az ő dolga engem
kigyógyítani.</p>
<p>– Hallod-e édes doktor öcsém, most elmondok neked valamit, a mit
senki sem tud rajtam kívül. Ugyebár, mikor ezt az ócska kastélyt
meglátja valaki az országutról, vedlett vakolatu falaival, fakó
salugádereivel, hát azt gondolja magában, hogy no hiszen nevezetes
tót rezidenczia lehet ez még belül. Pedig hát nem úgy van. Ha
valaki az atyafiság közül látogatóba jön hozzám, azt abba a szobába
vezetem, a melyben magam lakom. Ott nincsen egyéb, mint rongyos
székek, toldott lábu asztal, almáriom, medvebőrrel letakart ágy,
bunda és sajtszag. Vendégszoba nálam nincs. Örül a látogató, mikor
ismét lélekzetet vehet odakinn. Pedig azon az én piszkos szobámon
tul következik egyik muzeum a másik után. A hogy mondom megannyi
muzeum. Az egyikben régi, csodálatosan faragott butorok, kirakva
gyöngyházzal, elefántcsonttal, préselt, aranyozott bőrszékek
Ulászló király idejéből; a másikban korsók, tálak, egész fazekas
műhely, mind a régi századokból, a harmadikban egész fegyvertár,
pánczélok, paizsok, nyergek, a negyedikben régi öltözetek,
himzések, szőnyegek, egy szoba teleaggatva furcsánál furcsább
festésekkel; végre egy egész könyvtár, a stukaturig rakva ócska
pandektákkal, akkora kapcsos könyvek, hogy két kézzel kell őket
felnyítni. Ez az én apámnak a gyüjteménye. Az én apámat (Isten
nyugtassa meg szegényt) a míg élt, a legnagyobb zsugorinak tartotta
minden ember. Magam is annak hittem. Az utolsó pénz, a mit láttam
tőle, az az utravaló volt, a mivel a pozsonyi diétára eleresztett
juratusnak: tizenhat darab régi két garasos. Azontul soha se kaptam
tőle semmit. Husz esztendeig voltam kanczellista a vármegyénél. Ott
tanultam meg a frugalis életet.</p>
<p>Azért is nem házasodtam meg soha. Magamnak sem volt mit ennem.
Őszbe csavarodott már a hajam, mikor az öregem elköltözött ez
árnyékvilágból. Minden ember azt hitte, én magam is, hogy ilyen
szükmarku mód mellett <span class="pagenum"><a name="Page_65" id=
"Page_65">-65-</a></span> rengeteg pénzeket kellett az apámnak
élére verni. Nagy volt a csalódás. Nem maradt annak még temetési
költségre való sem a pénztárában. Hanem volt neki hét szobája tele
régiségekkel. Ezekre költötte minden jövedelmét. A rendesen
vezetett számadásaiból kitünt, hogy azok egy egész kincset
képviselnek. Szakértők, a kik idejöttek a hagyatékot felbecsülni,
olyan összeget róttak fel, hogy magára az örökségi illetékre nem
volt elég az egész jószág évi jövedelme. S a mellett az öreg aként
intézkedett a végrendeletében, hogy mind ennek a ritkaságok
tárházának együtt kell maradni az örököse kezében, s ha az csak egy
darabot is elidegenitene belőle, szálljon az egész gyüjtemény a
pesti muzeumra. Tehát én, a reménylett százezrek helyett kaptam egy
fizetéstelen hivatalt: muzeumi custossá lettem. Ekkor adtam magam a
vegetarianusságra. A míg kanczellista voltam, havi harmincz forint
fizetéssel: egy héten egyszer csak jól tudtam lakni; de a mint ebbe
a nagy bolond dominiumba beleültem, akkor tudtam csak meg, hogy mi
az a koplalás? Porczellántál volt itt elég; de egy kanál liszt nem
volt beletenni való. Később aztán hozzá szoktam: belegyakoroltam
magamat. Hanem a muzeumomat nem mutattam meg senkinek: az én
régiségeimen ne legeltesse senki a szemeit. Te vagy az első, a ki
ma meglátod. Gyere be, nézd végig. Meg fogsz győződni felőle, hogy
van itt olyan tudós embernek való mulatság, a min elstudérozhat egy
álló esztendeig. Hozz ide még két-három doktor kollégádat; fogadom,
hogy mind itt ragadnak. A ki egyet azok közül az ócska kapcsos
könyvek közül felnyit, az meg van fogva. Van ott még ördögidéző
könyv is. Én nem néztem bele, mert én babonás vagyok; de te
«Frájgászt» vagy: tudom. S ez mind a tied lesz!</p>
<p>Most már csak kénytelen volt az öreg bevezetni a
lakószobájába.</p>
<p>Sajátszerű ősi kastély volt az az ő rezidencziája. Még a mazúrok
uralkodása alatt épült, Albert idejében. Bástyaszerű <span class=
"pagenum"><a name="Page_66" id="Page_66">-66-</a></span> falak
faragott kövekből, az ablakokon kidülő vasrostélyok. Az épület
főajtaja, a lépcsőházzal együtt be volt falazva. A közepén volt egy
emelet, két szárnya földszintes; hanem a hátulsó oldalán volt egy
torony. Ez idő szerint csak ezen a tornyon keresztül volt bejárás.
Egy keményen megvasalt tölgyfaajtó zárta el e bejáratot, melynek a
kulcsát az öreg mindig magával hordta. Mikor a Zrinyi dolmányának a
hosszú lebernyegét visszahajtotta, hogy a kulcsot elővegye,
megláttam a csizmaszára mellé dugott pisztoly agyát. Észrevette.
«Hja öcsém, itt vigyázni kell az embernek magára. Janotyik<a name=
"FNanchor_2" id="FNanchor_2"></a><a href="#Footnote_2" class=
"fnanchor">2)</a> ivadékai még nem vesztek ki. Embert nem tarthatok
a házamban, a ki megvédelmezzen: mert az öl meg; kutyát meg két
okból nem tartok: először, mert harap, másodszor, mert eszik. Hát
csak magamnak kell magamat őriznem.»</p>
<p>Segíteni akartam neki a nehéz zár felnyitásánál.</p>
<p>– Hagyd el öcsém. A ki nem tudja ennek a zárnak a fortélyát,
forgathatja az benne a kulcsot előre is hátra is: akár
napestig.</p>
<p>Az volt a tudomány, hogy mikor kell a kulcsforgatással
megállni.</p>
<p>Ugyanazon módon megint be is zárta hátunk mögött az ajtót.</p>
<p>Abban a szűk toronyszobában lakott az öreg. Régi időkben az volt
a toronyőr lakása.</p>
<p>A butorzatát már leírta maga. Csak két tárgy volt, a miről nem
tett említést. Egy roppant nagy vasláda, hármas rejtek-lakattal,
aztán meg egy nagy pipatartó, tele mindenféle pipákkal. Azoknak
hosszú ostorménfa száraik voltak.</p>
<p>– Szokott dohányozni urambátyám?</p>
<p>– Soha.</p>
<p>– Hát akkor minek ez a sok pipa a szobájában?</p>
<p>– Majd megmondom, ha visszakerülök ide. <span class=
"pagenum"><a name="Page_67" id="Page_67">-67-</a></span></p>
<p>Azután egy csomó kulcsot vett le a fogasról, s a kulcsok
legkisebbikével felnyitott egy szűk oldalajtót. A főajtó, mely a
folyosóra vezethetett, látható módon be volt falazva. Az oldalajtón
át egyenesen a nagy tornáczba lehetett átmenni, a hol már
elkezdődött a kincses ház.</p>
<p>Ennek a drágaságai ugyan még csak kövek voltak; de olyan kövek,
a mik a szaktudóst, mint a mágnes a vasat, úgy magukhoz vonzák;
történelem előtti kultura és luxus.</p>
<p>S innen azután két terem nyilt egymásból, s azokból több
oldalszoba.</p>
<p>Tele volt mind valamennyi a mult idők remekeivel és
ereklyéivel.</p>
<p>Diogenes bátyám maga volt az eleven catalogus. Rávezette a
figyelmemet a legritkább műdarabokra. Megtudta mondani, melyik minő
korból való: s ki volt a mestere? Csak hogy az idegen neveket úgy
ejté ki, a hogy írva voltak, magyar olvasás mód szerint: «Zsàn
Guzsón» neki Jéán Góújon volt, «Zsül Romén» pedig Júlesz Rómáin; a
hogy az apja tárgyjegyzékéből bemagolta.</p>
<p>Azt is meg tudta mondani, hogy minő árakat adott az apja egy-egy
műremekért: hogy vett egy cseréptálat, a mi csak mázas fayence, de
Luca della Robbiatól való; meg egy flandriai szőnyeget? s hogy
azokért milyen mesés árakat kinált már egy Rothschild Alfonz báró,
meg egy Pourtalés gróf? de nem adta oda semmi kincsért.</p>
<p>Veszedelmes levegő volt ezekben a szobákban. A soha nem
szellőztetett régiségkabinetek sajátszerű doha, a mit a molyvédő
arsenicum és kámfor már a falakba is beitatott, az az előkelő bűz,
a mi az ócska pandektákból illan. De nem ez volt a
legveszedelmesebb, hanem az a szellem, a mi azokban a szobákban
kisért. A sok mindenféle fajtái között az őrültségnek ez a
souverain dæmon, a régészeti mánia. A kit ez megkap, az el van neki
adva holta napjáig. – Ezek a sisakos vasemberek, ezek a faragott
bálványok, mind azt beszélték: «Ahá! Itt van már megint egy uj
ember, a ki a mienk lesz!» A bezárt könyvek így <span class=
"pagenum"><a name="Page_68" id="Page_68">-68-</a></span>
kinálkoztak: «nyiss fel csak! Csak egy sort olvass el. Abban az van
írva, hogy te neked itt kell maradnod. Bezárkózol velünk, elmaradsz
a világtól, a hogy az első, meg a második tette. Te is itt vénülsz
meg, a hogy azok. Elfelejted, hogy van élet odakinn. Nem gondolsz a
jelenkorral. Nem kell aztán se dicsőség, se szerelem! Étel, ital
nem jut eszedbe. Futsz a jó czimborák s a szép asszonyok elől. Mi
leszünk a szeretőid! Nem törődöl a hazával, a politikával, a
szabadsággal, szereted a börtönödet; nem érdekel a jelenkor, nem a
csodatalálmányok. Visszateremted a régi világot álmodban, s ez az
álom mi vagyunk, kőben, fában, érczben, szövetben, pergamenben
megvalósulva.»</p>
<p>Nem jó itten sokáig időzni!</p>
<p>Azt mondtam az öregnek, hogy daczára a nagyon érdekes
tárgyaknak, jobb ezeket a szobákat magukra hagyni; a levegő
arsenicumszaggal van tele.</p>
<p>Az arsenicum megdöbbenté az öreget. Rövidebbre szabatta vele a
magyarázgatást. Felváltotta azonban azt egy jól alkalmazott
expectoratiója a nemesi büszkeségnek.</p>
<p>– No lásd öcsém; ha te egyszer ezeket a termeket megnyitod a
világi társaság előtt, hát egyszerre levágod ám vele valamennyi
szomszédban lakó mágnásokat. Mert pompás palotát építhet akárki, a
kinek pénze van: lovat, hintót tarthat; lakomákat csaphat, tele
rakhatja az asztalát ezüsttálakkal, tortákkal, sültekkel, de ezt az
ősi pompát, ezt az ereklyegyűjteményt, a mit itt látsz, nem veheti
meg semmi kincsen. Ha te egyszer idehivod a statutióra a
Bisztriczay bárókat, meg a Vernőczi grófokat, hogy fog
szemük-szájuk tátva maradni, mikor meglátják, hogy mi lakik az ősi
Dumányi kastélyban!</p>
<p>Erre a nemes kitörésére az ősi dölyfnek, lehetetlen volt
elfojtanom nevetésemet.</p>
<p>Ezért az öreg egy kissé megorrolt s aztán nem is mutogatott több
szobát; pedig volt még egy pár, a miben lehetett még nézni való.
<span class="pagenum"><a name="Page_69" id=
"Page_69">-69-</a></span></p>
<p>Visszavezetett a szobájába; gondosan bezárva maga után minden
ajtót.</p>
<p>Ott azután megfogta a kezemet. Olyan volt a keze, mint egy
csontvázé. De a szorítása is olyan volt. Elhiszem, hogy
gondolkodóba esik a halál, mikor ennek a képmásának a leküzdésére
vállalkozik: «vagyok olyan csontváz, mint te!»</p>
<p>– Hát csak nevettél az előbb öcsém ugy-e, mikor azt mondtam,
hogy majd mikor a beiktatási lakomára meghivod a szomszéd bárókat
és grófokat, tátva marad a szájuk? Gondoltad: tátva bizony az
éhkopptól! Diogenes bátyám (tudom, hogy így hí minden ember) hideg
konyhájától, üres pinczéjétől ugyan felkophatik a vendégek álla.
Lovaik számára nincs egy szál széna az istállóban, ha csak a fűre
ki nem csapják. – De hát segíthetsz te azon egy kulcsfordítással.
Ehen van az a kulcs!</p>
<p>S azzal az öreg még azt is megtette, a mit igazán még álmában
sem tett meg senkivel, hogy felnyitotta előttem a nagy vasládáját.
Az a láda maga is egy remekmű, az egész teteje egy tekervényes zár,
mely kigúnyol minden Wertheimcassát. Annak a titkára is
megtanított, hogyan kell a három kulcsot egymásután elforgatni a
három zárban, hogy azok összetaláljanak. E fortély ismerete nélkül
a láda ki nem nyitható, mert egyik zár ütközője a másikat
akadályozza.</p>
<p>– Nézz ide, öcsécském. Azokban a vászonzacskókban vannak az
ezüst tallérok, ezekben a hólyagokban az arany pénzek. Ez is mind
te rád néz. Most el van hanyagolva az egész uri birtok. Ezerkétszáz
hold egy tagban. – Itt a görbe felföldön ezt már uri birtoknak
nevezik. Most bérlő kezén van, a ki rablógazdaságot űz. De ha te
átveszed, pénz lesz hozzá elég, hogy jókarba helyezd; jobban
megélsz belőle, mint a Vernőczy grófok a maguk tizenkétezer
holdjából, a minek fele vadaskert. Valamelyik gróf kisasszonyukat
elveheted: – adva adják, ne félj! – Ne vágj a szavamba, még nem
mondtam el mindent. – Az előbb, <span class="pagenum"><a name=
"Page_70" id="Page_70">-70-</a></span> hogy a szobámon keresztül
mentünk, megakadt a tekinteted azon a nagy bolond pipatartón. Azt
kérdezted: dohányzom-e? Dehogy dohányzom. Még a kéne, hogy füstre
költsem a pénzt! – Az ott az én bankó-pénztáram. Mert hát ha a
bérlők nem fizetnek, executióra kerül a sor, akkor a bankót is el
kell fogadnom. Ezeket én szépen összesodorintva bele szoktam dugni
azokba az ostorménfa pipaszárakba. Magam sem tudom, mennyi van már
benne. Unalmadból majd egyszer széthasogathatod, s kiszedheted
belőle. Ebből is kitelik a fundus instructus. – Én életemben
mindent átadok neked, csak azt a kis szobámat tartom meg. Addig az
«egy» esztendeig jól akarok még élni. – Te pedig tehetsz, vehetsz,
építhetsz, bontathatsz, a hogy akarsz. – Csak három dolgot fogadj
meg, a mit tanácsolok. – Könyvből ne gazdálkodj; – nagy urral jót
ne tégy, – asszonyra meg ne haragudj.</p>
<p>Az öreg egészen úgy tett, mint ha ő volna a doktor s én volnék a
patiens.</p>
<p>– Kedves urambátyám: mondám az öregnek; most beszéljünk önről,
mert hisz azért jöttem ide. Magamról majd ráérünk később. Én mint
orvos lettem ide híva.</p>
<p>– Tudsz valamit az öregség ellen?</p>
<p>– Tudok. Még öregebbé lenni. Azzal az életmóddal, a mit bátyám
eddig következetesen megtartott, épen úgy megérheti a száztiz éves
kort, mint ama juhász gazda. Én csak azt tanácsolhatom, hogy attól
semmi részben el ne térjen. Ha most egyszerre el kezdene szokatlan
táplálékokkal élni, az önre nézve halálos baj lenne. Tudom, hogy
egy kilenczvenöt esztendős férfit, a ki a mellett stoicus philosoph
és jámbor keresztyén, a halállal nem lehet megdöbbenteni; annál
kevésbbé, mivel hogy ezt már szent Nepomuk meg is izente, a kinek
jól értesültségét nem vonom kétségbe; de van a halálnak egy neme, a
mitől urambátyám mégis megdöbbenhet; ez a félig meghalás. Ha ön
egyszer a gyomrát megterheli, vagy valami alkoholfélét <span class=
"pagenum"><a name="Page_71" id="Page_71">-71-</a></span> talál
inni, akkor ön féloldali szélhűdést fog kapni. Ez ellen nem
biztosíthatja önt szent Nepomuk.</p>
<p>– No már azt csakugyan nem szeretném, hogy én sántikálva menjek
a «nagy kaszás» elé, s mikor ő a kezét nyujtja, csak a balkezemet
tudjam neki adni. Ettől rettegtem teljes életemben.</p>
<p>– Hát csak maradjon az eddigi életrendje mellett. A mi pedig
engemet illet: én mint orvos jöttem ide, mint orvos térek vissza.
Pályámat semmi kincsekért el nem hagyom. Életemet egy rokonom
halálára nem alapitom. Ha kedves bátyám gyülöli a rokonait, s nem
akarja a vagyonát rájuk hagyni: örökítse meg a nevét azzal, hogy
hagyományozza mindenét emberbaráti czélokra. Vannak ez országban
jótékony intézmények, a melyek a gyámolítást megérdemlik. Tegye
azokat általános örökösévé. Áldás lesz az emlékezetén.</p>
<p>A jó öreg erre össze-vissza ölelgetett, meg is csókolt.</p>
<p>– Köszönöm, hogy meglátogattál. Látom, hogy nem fogadsz el tőlem
semmit. Nem tudlak megjutalmazni. Sőt még egy ujabb kéréssel
terhellek meg. Mikor visszatérsz a kocsiddal Bécsbe, utba kell
ejtened a megye székvárosát. Keresd ott fel az alispánt, s adj át
neki egy levelet, a mit nem merek a postára bizni; félek, hogy
elsikkasztják. Fontos okiratok vannak benne.</p>
<p>Azzal átadott egy zsinórral átkötött és alul-felül összevissza
pecsételt csomagot, az alispán nevére czimezve.</p>
<p>Megigértem, hogy megállok a székvárosban s magam viszem el az
alispánhoz.</p>
<p>– De reversalist végy az átvételről tőle, s azt magadnál tartsd.
Majd ha megint meglátogatsz, akkor elhozhatod.</p>
<p>Megigértem, hogy ismét eljövök ide.</p>
<p>Az öreg kikisért a kertjébe, a hol a remontant rózsák másodszori
virágzásban voltak.</p>
<p>S megajándékozott egy nyilott rózsával.</p>
<p>Nagy áldozat volt ez az öregtől. Mert ez az egyetlen példánynak
egyetlen virága volt. Csaknem fekete rózsa. <span class=
"pagenum"><a name="Page_72" id="Page_72">-72-</a></span></p>
<p>– Ez a «marokkói szultán». A legfeketébb rózsa, a milyen még
senkinek sincs az országban. Egy Napoleon aranyat adtam egy szemző
ágért. Most nyilik az első virágja. Nesze.</p>
<p>S levágta azt a kedvemért.</p>
<p>S ennek a rózsának az a tulajdonsága, hogy megszárad, de le nem
hull. Ma is megvan még.</p>
<p>Abban az évben ez volt a rózsakertészet büszkesége: a
legfeketébb rózsa. – Később elvitatta a rangját egy még feketébb
rózsa, a «Deuil d’Alsace» (Elszász gyásza). De ennek a magja még
akkor a Pandora szelenczéjében pihent s ezt Benedetti úr hordta még
a zsebében. – Bár kilyukadt volna a zsebe, hogy vesztette volna
el.</p>
<h2>«MEGHÓTT.»</h2>
<p>Alig mult el három hónap, midőn a hirlapi tudósitásokból
olvasám, hogy a hirhedett fösvény tót király meghalt. Igy czimezték
az én Dienes bátyámat. Az történt vele, a mit előre megmondtam
neki: a lakomázó életmódtól indigestiót kapott, s egy szélhüdés
bevégezte az életét. Nem fogadta meg a tanácsomat. Sietteté a
halált.</p>
<p>Néhány nap mulva a gyászhir vétele után, két levelet kapok a
megyénk alispánjától: egy folió nagyságút, hivatalból, a megye
pecsétjével s ugyanazon kézirással egy magánlevelet.</p>
<p>A hivatalos levélben arról tudósítanak, hogy néhai «vitézlett»
Dumányi Dienes táblabiró úr a megye levéltárában letéteményezett
végrendeletében engem tett meg összes ingó és ingatlan vagyonának
általános örökösévé, azzal a kikötéssel, hogy a megyében tartsam
rendes lakásomat.</p>
<p>Ha pedig ezen föltétel alatt a hagyatékot elfogadni nem akarnám,
szálljon minden világi birtoka a «Maticzára». <span class=
"pagenum"><a name="Page_73" id="Page_73">-73-</a></span></p>
<p>Ez volt az a csomag, a mit saját magam által küldött el az öreg
az alispánnak.</p>
<p>A magánlevélben erről a tárgyról ír a megye vezére; lelkemre
kötve, hogy e tekintélyes birtokot vissza ne utasítsam; mert akkor
azt a Maticza fogja örökölni, s az nagy veszedelem lesz a
nemzetiség és hazafiság ügyére nézve.</p>
<p>Én félvállról vettem az egészet.</p>
<p>Ha a megboldogult makacsul ragaszkodott ahoz a tervéhez, hogy
belőlem földbirtokost csináljon: én hasonló szívóssággal tartottam
magam ahoz az elhatározásomhoz, hogy nem engedem magamat doktorból
táblabiróvá átgyúratni. A politikához semmi kedvem nem volt; s a mi
a nemzeti féltékenységeket illeti: azok iránt egészen hiányzott
nálam minden fogékonyság.</p>
<p>Mi bajom nekem a Maticzával?</p>
<p>Annyit tudtam, hogy ez egy tót irodalmat gyámolító társulat, s
az én felfogásom szerint akárminő nyelven terjeszszék is a
közművelődést, annak az egész országra nézve csak üdvös eredménye
lehet.</p>
<p>Épen nem voltam elfogult a nemzetem iránt, sőt megvallom, hogy
erősen hajlottam a cosmopolitaság felé.</p>
<p>Azonban ha én nekem nem volt érzékem a nemzeti inger iránt, volt
másnak.</p>
<p>Magyarországon, az alkotmány helyreállításával, gyorsan
epurálták a hivatalokat. Sok német akarata ellen menesztve jött
Bécsbe, a kit magyarországi állásából elzavartak. Ezek meg aztán
Bécsben csinálták meg az ingerlékeny hangulatot a magyarok ellen.
Ennek a hatását meg a Bécsben lakó magyarok érezték meg. Senki sem
olyan erős chauvinista, mint maguk a tudósok. Minden háború a
kalamárisban készül. Én kezdtem megérezni, hogy a tudós kollegáim
egyszerre elhidegülnek irántam, sőt azt is megteszik, hogy
elszólják tőlem a patienseimet, majd a nevemet belekeverik az
orvosi szaklapok polemiáiba. Hát nincs a politika ragálya ellen
fertőzetlenítő szer? <span class="pagenum"><a name="Page_74" id=
"Page_74">-74-</a></span></p>
<p>Odahaza kezdették a megyéket újra alakítani.</p>
<p>Husz év óta szünetelt az alkotmányos élet. Tudomány volt azt
ujra feleleveníteni. Elébb még azt kellett megállapítani, hogy
kinek legyen szavazata a nagy zöldasztalnál?</p>
<p>Én is leutaztam a megyénkbe, azzal a szándékkal, hogy
kinyilatkoztatom, miszerint a nagybátyám által rám hagyott
örökségről lemondok, s azt a terhes föltétel miatt
visszautasítom.</p>
<p>Ezt a szándékomat személyesen tudattam az alispánnal.</p>
<p>Azt mondta rá a derék úr, hogy ne siessek a nyilatkozatommal,
vegyek részt a mai alakuló közgyülésben.</p>
<p>– Micsoda jogon menjek én oda?</p>
<p>– Mint az ősi Dumányi nemes familia képviselője. Mi többiek is
csak ezen a jogon mehetünk a gyülekezetbe.</p>
<p>Ráhagytam magam beszélni, hogy oda menjek.</p>
<p>A gyülésterem zsufolva volt: a zöld asztalt körülülték a megyei
celebritások, a kik között egy pár ősz hazafit felismertem, a kik
miatt az apám tönkrejutott, a váltóikért jótállva, aztán meg olyan
fiatal embereket, a kik velem együtt jártak az iskolába.
Legrosszabb tanulók voltak. De most azok vitték a szót; mert erősen
tudtak lármázni. Egy hajdani czimborám, a ki minden gymnáziumból
kibukott diákkorában, különösen vezérszerepet látszott vinni
ezuttal. Valamelyik pártnak ő volt a lumene. Ha jól sejtettem, a
radikális pártnak.</p>
<p>A sok dictiózás után, a miből én nem értettem semmit, végre
eljutott a társaság odáig, hogy a gyülésben résztveendő tagok
névsorának felolvasására került a sor. A kinek a nevére azt
kiáltották, hogy «éljen!» az benn maradt a lajstromban. Egy-egy név
után azonban ez a kiáltás hangzott fel: «meghótt!» azt a gyülekezet
lezugta, a jegyző kihuzta a nevét.</p>
<p>A hátam mögött állt egy tót nemes, birkabőr bekecsben, az
valahányszor azt kiáltották egy névre, hogy «meghótt», utána
kiáltotta tót nyelven ezt a magánhangzó nélküli <span class=
"pagenum"><a name="Page_75" id="Page_75">-75-</a></span> szót
«szmrt!» Igazán jó kifejezése a halálnak: csupa csontból van.</p>
<p>S erre a felkiáltásra azok ott a zöld asztalnál úgy hajtogatták
a fejeiket helyeslőleg, egy-egy csoport nevetett is rajta; többen
meg a nyakaikat nyujtogatták kiváncsian. Különösen egy veres öves
pap, a ki mindjárt a főjegyző mellett ült, tette magát feltünővé az
által, hogy kezeivel mutogatott élénken; s olyankor, midőn a mutató
ujjával feddőleg odacsapott a levegőbe, rendesen mozgás támadt a
zsufolva álló tömeg között, egy ember eltávozott, könyökkel törve
utat az ajtóig. Ezt nézte mindenki olyan nyakerőltetéssel.</p>
<p>– Mi az? kérdezém a mellettem álló polgártárst, a kiből azt
néztem ki, hogy iskolamester. Mit nevetnek azon, hogy valaki
«meghalt?»</p>
<p>– Hát ezek a hazaárulók, a kik a németek alatt hivatalt
vállaltak.</p>
<p>Ezzel a magyarázattal még kevésbbé voltam felvilágosítva.</p>
<p>Mért kellene valakinek azért a halottak közé soroztatni, mert
becsületesen szolgálta a közönséget? Persze, gyerekkorom óta nem
laktam a magam fajtája között, elszoktam a politikai
emberevéstől.</p>
<p>Egy ilyen «meghótt!» kiáltás, s a rákövetkezett hujjahó után
épen egy előttem ülő öreg úr kelt föl a zöld asztal mellől. Eddig
csak a kopasz tarkóját láttam: egy mély kardvágás hege látszott
rajta. Hogy a székéről fölállt és megfordult, egészen az arczába
láttam. Becsületes, barázdáktól szántott arcz volt. A két szeméből
csurgott végig a köny ezeken a barázdákon a szürke szakállába.</p>
<p>– Ez hát a jutalmam, a mért Nagy-Sarlónál hét sebet kaptam.</p>
<p>Eltakarta az arczát a tarka gyapot zsebkendőjével, úgy
támolygott ki a gyülésteremből.</p>
<p>– Hét gyermeke van otthon a jámbornak: azért szolgált a németek
alatt; magyarázá a szomszédom. <span class="pagenum"><a name=
"Page_76" id="Page_76">-76-</a></span></p>
<p>Hét seb a hazáért és hét gyerek otthon; azonban hát a
telekkönyvnél szolgált. Ergo «meghótt».</p>
<p>Én jónak láttam az üresen hagyott székére leülni.</p>
<p>A szomszédom gyöngéden figyelmeztetett rá:</p>
<p>– Nem jó egy hazaárulónak a székébe leülni.</p>
<p>Ezt sem tudtam megérteni: tökéletes paraszt voltam hozzá.</p>
<p>A szomszédaim, meg az átelleneseim összesúgtak, kérdezgették:
«ki lehet az a nyuzottképű idegen?» Senki sem ismert, az alispánon
kívül. De talán még az az átellenemben henczegő hajdani
iskolatársam, csakhogy az nem akart észrevenni.</p>
<p>A főjegyző ezalatt folytatta tovább a lajstrom olvasást.</p>
<p>Egyszer csak a saját nevemet hallottam kimondatni.</p>
<p>«Dumány Kornél.»</p>
<p>Erre az átellenemben ülők közül egy hang emelkedett.</p>
<p>«Meghótt.»</p>
<p>S mint a ferde visszhang felelt rá a hátam mögül a másik.</p>
<p>«Szmrt!»</p>
<p>«Nimet lett!» egészíté ki, fenyítő mutatóújj mozdulattal kisérve
a veres öves.</p>
<p>S erre a közönség elkezdett először súgni, azután morogni,
utoljára kaczagni.</p>
<p>Valaki megtaszított a könyökével.</p>
<p>– Mondtam, hogy ne üljön arra a székre!</p>
<p>Én bennem egyszerre a vér lett az úr – és annak minden haragos
indulatjai. Elfelejtettem, hogy doktor vagyok: philosoph és
cosmopolita. Kirugtam a széket magam alul s az öklömmel a zöld
asztalra ütöttem. S olyat kiáltottam, hogy az egész terem
visszhangzott bele.</p>
<p>– Nem halt meg! Itt van! És itt fog maradni! Vagyok olyan
birtokos nemes, mint bárki a teremben, és olyan magyar, mint akárki
e hazában. Én vagyok Dumány Kornél!</p>
<p>Ezt a zajos föllépésemet több oldalról hangos helyeslés
<span class="pagenum"><a name="Page_77" id=
"Page_77">-77-</a></span> kisérte. Az alispán nekem adta a szót:
«tekintetes Dumány Kornél úr személyes kérdésben kiván
felszólalni».</p>
<p>«Halljuk! Halljuk!» hangzott erre elől-hátul. (Ez a
legsikeresebb módja egy kezdő, gyakorlatlan szónok
zavarbahozatalának, ha sűrű halljukot kiabálnak neki.)</p>
<p>A veres öves megelőzött ezzel a gúnyos invectivával.</p>
<p>– Ha magyar az úr, hová lett a bajusza?</p>
<p>Nagy derültség.</p>
<p>Visszavágtam rögtön.</p>
<p>– Elment a tisztelendő urét keresni.</p>
<p>Még nagyobb derültség.</p>
<p>– Hja. Én pap vagyok! védekezék az ellenfelem.</p>
<p>Én aztán körüljártattam a tekintetemet a megyeház termének
falain s a mint ott megláttam a sorban felaggatott hirhedett hősök
régiségtől fakó arczképeit, egyszerre fölébredt bennem az ősi
virtus: – a szónoki tehetség. S tartottam egy olyan barbologiai
szónoklatot ex tripode, hogy bámult és lelkesült bele az egész
gyülekezet; ad hominem bebizonyítva, hogy legdicsőbb főpapjaink
Pázmány Péter, Eszterházy primás, Bakács Tamás bajuszt, szakállt
viselének: ellenben sima arczot hordott Corvin Mátyás király;
Illésházy nádor borotvált ajkkal hirdeté a haza szabadságát, s
Nádasdy Tamás bajusztalan arczczal hordá a magyar zászlókat
diadalról diadalra. Ezeknek az arczképei mind ott bizonyítának
mellettem, arany rámáikból kiszállva, végre aztán fogtam a fegyver
boldog végét s oda vágtam vele a zajgó ellenfél tarkójára; «vannak
pedig mai napság hazafiak, a kik csak azért eresztenek szakállt,
mert félnek a szappantól!»</p>
<p>Rengeteg hahota fogadta ezt a mondásomat. Itt a goromba igazságé
a győzelem. A ki e helyen a közönséget meg tudja nevettetni, azé a
diadal.</p>
<p>A kaczagás elmultával aztán áttértem a komoly thémára. Elmondám,
hogy nem magam érdekében, nem személyes ügyben emelek szót; hanem
tiltakozom azon bitorlás ellen, hogy egy megyegyülés a proscriptiót
gyakorolja <span class="pagenum"><a name="Page_78" id=
"Page_78">-78-</a></span> ez ország polgárai fölött. S védelmére
keltem merészen, vakmerően mindazoknak, a kikre azt kiáltották,
hogy «meghótt», józan okot, politikát, emberséget mind csatarendbe
állítottam, s beszéltem azzal a bátorsággal, a mi jellemzi azokat,
a kik a helyzetüket nem ismerik; a kik nem tudják, hogy rakétákat
sütögetnek el egy puskaporos toronyban. Koczkáztattam azt, hogy
vagy kidobnak az ablakon, s kitörik a nyakamat, vagy a vállaikra
vesznek.</p>
<p>Nem dobtak ki. A beszédemnek az a hatása lett, hogy a megholtnak
kikiáltott hazafiakat, egy pár notórius sehonnai kivételével,
visszavették a lajstromba.</p>
<p>Akkor aztán én is visszaadtam az ülőhelyét a hét sebhelyes és
hét gyermekes hazafinak.</p>
<p>Az ülés végeztével számosan siettek hozzám gratulálni.</p>
<p>Különös nagy hévvel szorongatta a kezemet s ölelgetett a
kebléhez egy daliás termetű fiatal úr:</p>
<p>– Barátom! Te vagy a mi emberünk! A kit kerestünk, megtaláltuk.
Mától fogva elválhatatlanok vagyunk egymástól. Én vagyok Vernőczy
Siegfried gróf.</p>
<p>Az alispán meghítt magához ebédre.</p>
<p>Mikor a teremből kitolakodtunk, összekerültem a veres öves
tisztelendő urral, meg azzal az ellenfelemmel, a ki azt kiáltotta
rám, hogy «meghótt». – Tótul nyájaskodtak. – Nem tudták, hogy értem
a nyelvüket.</p>
<p>– Ájh de nagy szamárság volt tőled, Frányó, azt kiáltani ennek a
doktornak, hogy «meghótt!» most ezzel beleugrattad a Diogenes
dominiumába. Ha nem kotyogsz, itt hagyta volna bivalyfővel az
örökséget nekünk: a Maticzának.</p>
<p>– Hát elefánt vagyok én, hogy megszagoljam, hogy olyan kemény
ember lett belőle Bécsben?</p>
<p>– Ájh, az ökröt ha Bécsbe hajtják is csak ökör marad.</p>
<p>Igaza volt a tisztelendőnek.</p>
<p>Én voltam az a nagy ökör, a ki mikor már hires doktor lehettem
odafenn a metropolisban: – hazajöttem <span class=
"pagenum"><a name="Page_79" id="Page_79">-79-</a></span> Svatopluk
örökébe – folytatni ott, a hol az apám elhagyta.</p>
<p>Nagy bolondság volt ez tőlem, de ha ma történnék ez velem, ma is
csak azt tenném.</p>
<h2>AZ ÉN SZIGFRIDEM.</h2>
<p>Megmondta azt az első találkozásunknál, hogy ezentul
elválhatatlanok leszünk. Mi lettünk ettől fogva a siami ikrek.</p>
<p>De egészen ahhoz való alak is volt, hogy a kit egyszer
megfogott, azt többé el ne bocsássa. Athletai termet, tornászatban
aczéllá edzve; lövésben, kardvívásban felülmulhatatlan. Milyen
derék katona lett volna belőle! Hanem hát Schmerling úr, a többi
okos dolgok mellett azt is ki tudta vinni, hogy a magyar előkelő
ifjak ne tolakodjanak a katonai pályára. A kiért letették az ezer
forintot, annak kiváltsága lett azontul a maga lován nyargalászni,
nem a császárén. – Pedig egészen generálisnak való ember volt. Hogy
tudott kommandirozni! A ki vele tartott, az az ő közkatonája volt,
a többi ellensége volt. Azoknak parancsolt, ezeket pedig verte.
Szellemes volt, néha a bizarrságig különcz, máskor meg a
sagacitásig elővigyázó. Minden ismeretes nyelven beszélt,
folyékonyan, határozottan oly módon, hogy ha hirtelen nem akadt a
nyelvére a szó németül, helyettesítette angollal, francziával vagy
latinnal; a magyar szónoklata pedig a valóságos volapük volt:
hétféle szótárból összekeverve. Ezzel imponált mindenkinek. És a
mellett bőkezű volt. Ez a fődolog. S gazdagnak kellett neki lennie,
mert győzte.</p>
<p>A mint legelőször a karom alá ölté a vaskarját, éreztem, hogy
nincs többé akaratom. Az ülésnek vége volt. Én a szállásomra
akartam menni, hogy fehér nyakravalót kössek az alispáni
ebédhez.</p>
<p>– Eh! Mit annak a kukkónak fehér kravátli? Most <span class=
"pagenum"><a name="Page_80" id="Page_80">-80-</a></span> rögtön
jösz oda hozzá: plein parade, wie du da stehst. Ráparancsolunk,
hogy holnap rögtön csinálja meg a statutiót a dominiumodba. Nec
secus facturi. Téged be kell a kastélyodba fotografiázni, mit
Momentaufnahme.</p>
<p>– De én holnap vissza akarok menni Bécsbe. A patienseimet el
kell valahogy látnom.</p>
<p>– Mit látnál rajtuk? Qu’ils attendent, les pauvres bétes; nem
várhatnak a meghalással? «Wir können warten!» Bécsi Losungswort.
Neked holnap statuálva kell lenned, hogy az összeiró bizottság a
birtokodban találjon, s belejőjj a választók lajstromába; mert ha
onnan kimaradsz, akkor azután igazán «szmrt» vagy: «ein stiller
Mann» s ez ellen nulla medicamina in hortis.</p>
<p>Vitt bracchiummal az alispánhoz. A jegyzőket, a kik a
protokollumokat collaudálták, szétugrasztotta az alispán
környezetéből.</p>
<p>– Menjetek most az anyátok örömébe! Nekünk itt pressant
affairünk van az alispánnál.</p>
<p>Az alispán maga is felkérte a jegyzőket, hogy halaszszák a
hivatalos ügyet későbbre. Mikor egyedül maradtunk, kezét nyujtá
mind a kettőnknek s leültetett a kanapéra. (Csak engem: Szigfridnek
megkivánta a természete, hogy folyvást tébláboljon a szobában.)</p>
<p>– Aztán semmi «tekintetes úr». – Album græcum! – Becsületes
emberek per tu vannak.</p>
<p>Ezt is magunkra hagytuk octroyálni. Lettünk «urambátyám,
uramöcsém».</p>
<p>Az alispán informálva volt.</p>
<p>– Neked, kedves Kornél öcsém, holnap rögtön birtokba kell venned
az örökségedet; azonnal behelyezünk a kastélyodba Dumány-falvára s
kezedbe adjuk a kulcsokat.</p>
<p>– A vasláda kulcsait is? szólt közbe Szigfrid.</p>
<p>– A kulcsokat igen. De a láda hivatalos pecsét alatt van. A
Maticza elnöke igényt adott be a hagyatékra. – A plébános, a kinél
az utolsó napon ebéden volt Diogenes úr, (ott terhelte meg a
gyomrát úgy, hogy reggelre meghalt), <span class="pagenum"><a name=
"Page_81" id="Page_81">-81-</a></span> azt bizonyítja, hogy az öreg
úr, ő előtte és a sekrestyése, meg a gazdasszonya előtt
kinyilatkoztatta, hogy még azon esetre is, ha Kornél elfogadná az
örökséget: a készpénzbeli vagyonát a Maticzának hagyományozza. Ez,
mint szóbeli pótvégrendelet lett bejelentve.</p>
<p>– Tranca franca! Hazugság az egész.</p>
<p>– Én is azt hiszem; de a míg a törvényszék határoz e kérdésben:
kötelességem a pénzes ládát lepecsételve tartani.</p>
<p>– Hol van most az a láda?</p>
<p>– Ott van a kastélyban, őrizet alatt.</p>
<p>– Ide kellett volna szállítani a megye depositumába.</p>
<p>– Nem engedte magát elszállíttatni. Úgy oda van vasalva a
falakhoz, hogy házbontás nélkül el nem emelhető.</p>
<p>– Hát a pénzt ki kellett volna belőle venni, s a megye
pénztárába szállítani.</p>
<p>– Nem engedte magát kivenni. Hiszen a financzprokurátor is
kiváncsi volt megtudni a pénzes láda tartalmát, azért a bizonyos
örökségi illetőségért; de nem volt olyan lakatosi tudomány, a mely
ki tudta volna találni, hogyan kell azzal a három kulcscsal a láda
zárait felnyitni.</p>
<p>Eddig csak az alispán és Szigfrid tanakodtak; ekkor én is
közbeszóltam.</p>
<p>– Hát a megboldogult nagybátyám ugyanakkor, a midőn az
állítólagos tanuk előtt kinyilatkoztatá, hogy a készpénzét a
Maticzának hagyja, nem tudatta velük a titkát, hogyan kell a hármas
lakatot a három kulcscsal kinyitni? Mert mikor én nála jártam,
akkor nekem megmagyarázta ennek a fortélyát s meg is mutatta a
felnyitott láda tartalmát.</p>
<p>Az alispán az asztalra ütött a tenyerével.</p>
<p>– Bravissimo! Akkor ez a species facti maga döntő bizonyíték a
mellett, hogy a készpénz is teneked van hagyományozva.</p>
<p>Szigfrid türelmetlenül zakatolt. <span class="pagenum"><a name=
"Page_82" id="Page_82">-82-</a></span></p>
<p>– No hát csak prestissimo el kell döntetni a törvényszékkel a
kérdést.</p>
<p>– Hja az nem megy olyan hamar, debacchált az alispán. Előbb a
feleknek határidőt kell kitüzni, minden érdekeltnek a meghivást
kézbesíttetni. Abba beletelik jó egy «magyar hónap».</p>
<p>– Ördög vigye a hivatalos teketóriátokat! Hát egyéb holmi nincs
a Diogenes hordójában, a miből Kornél barátunk hirtelenében pénzt
verhetne ki?</p>
<p>– Van biz itt holmi retyemutya. Ott kinn volt az összeiró
bizottság: minden kaczatot felvett. Itt van a lajstrom.</p>
<p>Azzal elővett a szekrényéből az alispán egy zsinórral áthuzott s
hivatalosan megpecsételt hosszú iratcsomagot. Ez volt a muzeum
inventariuma.</p>
<p>Kiváncsi voltam rá, hogy mire becsülték az öregnek a
muzeumát?</p>
<p>Sokat vártam; de a valóság meglepett.</p>
<p>A két terem, előcsarnok és öt szoba műkincsei fel voltak
becsülve háromszáz hetvenkilencz forint 45 krajczárra.</p>
<p>Valjon mi lehetett az a 45 krajczáros? Bizonyosan egy kopott
gobelin-szőnyeg.</p>
<p>– No ez nevetséges. Mondám az alispánnak.</p>
<p>Ő is nevetett rajta.</p>
<p>Szigfrid kikapta a kezemből az összeirási lajstromot s aztán ő
is folytatta a nevetést.</p>
<p>Szép elnevezések fordultak benne elő.</p>
<p>A Palissy-féle szekrény volt «tulipántos láda» – becsára 3 frt.
Az ódon majolika «ócska cseréptál», a többi meg «régi vas» –
«czintányér».</p>
<p>– No ezek remekeltek! mondhatom. Szólt Szigfrid.</p>
<p>Csak én voltam boszus.</p>
<p>Ez már hyperbarbarismus: egy archæolog gyűjteményét olyan
mértékkel szabni meg, mint egy zsibárus lomtárát. Protestálnom
kellett e vandal felfogás ellen.</p>
<p>– De édes urambátyám. Ez az összeirás egy «Rumpelkammerre», egy
kaczattárra illik. A nagybátyám atyja az <span class=
"pagenum"><a name="Page_83" id="Page_83">-83-</a></span> egész
életén át minden jövedelmét erre a gyüjteményre fordítá. Meg kell
lenni a tárgyjegyzéknek, melyben specificálva vannak az egyes
darabok, hogy melyiknek mi volt az ára.</p>
<p>– Ezt a tárgyjegyzéket nem találták meg a hagyaték
átvizsgálásakor sehol. Mondá az alispán.</p>
<p>– No látod! nyugtatott meg Szigfrid barátom.</p>
<p>– Egyébiránt, mondá az alispán, a végrendelethez volt mellékelve
egy lepecsételt csomag «Kornél öcsém» czimére: ezt most
átadhatom.</p>
<p>Én felbontám a lepecsételt csomagot.</p>
<p>– No hát itt van a muzeum tárgyjegyzéke.</p>
<p>– Hát csak tedd a zsebedbe. Ez a te magántulajdonod. Nem kéri el
tőled senki. Szólt az alispán.</p>
<p>– De én kérem ezt a hagyatékhoz csatoltatni.</p>
<p>A tárgyjegyzékből kitünt, hogy a régiséggyüjtemény becsértéke
kétszázezer forintra felrug.</p>
<p>Szigfrid kegyetlenül oldalba taszitott a könyökével.</p>
<p>– Kérem. Az az én oldalbordám volt.</p>
<p>– Megérdemelted! Minek szólsz te ebbe? Ez nem cholera morbus.
Nem értesz te ehhez. Du Quacksalber.</p>
<p>– Már hogy ne értenék?</p>
<p>– Ideád sincs róla! – A hivatalos összeirás szerint fizetsz a
muzeumodért hagyatéki illetéket az ærariumnak 17 forintot; a
nagybátyád elenchusa után pedig kilenczezeret.</p>
<p>– Van erre törvényünk?</p>
<p>– Van.</p>
<p>– Akkor fizetem, a mire a törvény kötelez.</p>
<p>Szigfridnek a szemei kidülledtek, úgy forogtak.</p>
<p>– Óh te! Te! – Te doktor!</p>
<p>Válogatott benne, hogy minek nevezzen? Mondhatta volna azt is,
hogy «te hyppopotamus!»; de a «doktor» czimet találta a
legalávalóbbnak.</p>
<p>Az alispán sem tudott egyebet tenni, mint hogy a pipája hamuját
kiverte a tenyerére s ujra rátöltött. <span class=
"pagenum"><a name="Page_84" id="Page_84">-84-</a></span></p>
<p>Én persze még akkor annyira «járatlan voltam Izráelben», hogy
sejtelmem sem volt arról, miszerint a kormányt, az ország
kincstárát megcsalni minden igaz honpolgárnak patriótai
kötelessége.</p>
<p>Már most csak kiváncsi voltam végig nézni az egész hivatalos
felbecslést.</p>
<p>Diogenes bátyám saját lakószobájának a butorzata fel volt
becsülve huszonhárom forintra. No! ennyit nem ér.</p>
<p>Hanem a pipatartó a tizenkét pipával együtt összevissza 90
krajczár. Cseréppipák voltak. – Jónak láttam megjegyzést tenni
rá.</p>
<p>– Aztán valahogy rá ne találjon valaki gyujtani azokra a
pipákra, mert azoknak a szárában van a Dienes bátyám bankópénze
eldugva.</p>
<p>A mint azt kimondtam, Szigfrid, mint a bengaliai tigris
odaugrott hozzám, s az egyik markával a számat fogta be, a másikkal
a torkomat szorította össze:</p>
<p>– Nem hallgatsz? Te szerencsétlen Aesculap!</p>
<p>Hát ezt mi lelte most?</p>
<p>Az alispán azonban segélyemre jött s kiszabadított a körme
közül.</p>
<p>– De csak hadd beszéljen! Mondá. Érdekes dolog ez nagyon! Hát a
pipaszárak tele vannak bankóval?</p>
<p>– Százasokkal, meg talán ezresekkel is. Az öreg maga mondta
nekem.</p>
<p>– Ez fölöttébb érdekes! Ezt jó tudni.</p>
<p>Szigfrid magánkivül volt.</p>
<p>– Hat ihm schon! Reingefallen! oh te imbecile!</p>
<p>Az alispán megrázta az asztalán levő csengetyüt, a mire a
mellékszobából egy irnok megjelent.</p>
<p>– Üljön le fráter az asztalhoz: hajtson be hosszában egy ív
papirost s vegye fel a jegyzőkönyvet.</p>
<p>Aztán diktált neki.</p>
<p>Formaliter protocollumot vetetett fel arról, a mit az imént
elmondtam. Azt nekem alá kellett irnom.</p>
<p>– Én tehát már most a pipaszárakból előkerülendő <span class=
"pagenum"><a name="Page_85" id="Page_85">-85-</a></span> összeget
is mint a Maticza által igényperrel megtámadott készpénzbeli
hagyatékot, a törvényszéki tárgyalásig birói zár alá vetem. Mondá
szeretetreméltó flegmával az alispán.</p>
<p>– Hát kellett ez neked? dorgált Szigfrid keményen. Milyen szépen
kihúzgálhattad volna magad azokat a százasokat, ezreseket a
pipaszárakból. S most denunciálod magad magadat! Sequestráltatod a
pénzedet, a miről nem tudott a financprokurátor semmit, s fizetsz
tőle keserves nagy illetéket.</p>
<p>– Hát ez olyan, mint a talált pénz: a mit a becsületes megtaláló
nem dug zsebre, hanem feljelent a hatóságnak.</p>
<p>– No jól van: ez igaz. Ámbár én, ha a saját pénzestárczámat
elveszteném s azt magam megtalálnám, bizony nem sietnék fel vele a
policzájra, hogy följelentsem.</p>
<p>Másnap megtörtént a statuczió. Az alispán, a hivatalos
assistentiával kijött Dumányfalvára, a hová én előre elmentem,
megrendelni a vendéglőben a hivatalos lakomát. Szigfrid vitt ki a
saját négyes fogatán.</p>
<p>A kastélyt felnyitották és engem abba hivatalosan bevezettek. A
kulcsokat a kezembe adták; azután a birtokba is kivittek, s a
szántóföldek egyikéből egy hantot a markomba nyomtak. Ezzel meg
lettem téve földesúrnak.</p>
<p>Azután hozzáfogtak a pipaszárak rejtelmeinek napfényre
hozatalához. Egyet ütöttek az ostorménszárra kalapácscsal, s aztán
kiszedték a széthasadt nádból az összegöngyölített bankókat.</p>
<p>Tiz darab ezeres került elő, s egy hosszú bámbusz pipaszárból
kétszáz darab százas.</p>
<p>Azokat papir közé téve egyenesre kivasalták, s minden jelenlevő
hivatalos személy pecsétnyomójával egy nagy borítékba
lepecsételték. Kívül ráírták: «néhai Dumány Dienes hagyatéka». Azt
a massae curator, reversalis mellett, átvette.</p>
<p>– Milyen jó lett volna az neked most hevenyében, monda
boszankodva Szigfrid. <span class="pagenum"><a name="Page_86" id=
"Page_86">-86-</a></span></p>
<p>– Majd jó lesz az neki hidegen is: monda rá az alispán. Hadd
hüljön ki egy kicsit az a pénz a vármegye cassájában.</p>
<p>– Hiszen van én nekem egy kis megtakarított pénzem otthon
Bécsben, vigasztalám a barátomat; ha most visszamegyek a dolgaimat
elrendezni, marad annyi összegem, hogy az itteni gazdaságom
rendbehozhassam vele egészen.</p>
<p>– Jól van: én is veled megyek Bécsbe.</p>
<p>S a saját fogatán vitt el egész Nagyszombatig, a hol vasutra
ültünk, ott is egy coupéeban utaztunk.</p>
<p>S aztán mindaddig, a míg csak én Bécsben elvégeztem a dolgaimat,
mindig együtt ebédeltünk, vacsoráltunk, operaház vagy
Singspielhalle egy páholyban látott bennünket megjelenni. Magam is
jókedvű ficzkó voltam akkor s jól esett magamat kimulatnom még
egyszer utoljára a szép osztrák császárvárosban.</p>
<p>Az utolsó nap Szigfrid maga segített a bútoraimat a bécsi
szállásomról a kastélyomba elszállíttatni; akkor aztán az üres
szobámban nem hálhattam, annál egyszerűbb volt az egész éjszakát
átlumpolnunk. Engem bizony megvallom, hogy Szigfrid pakolt fel a
vasutra s csak Nagyszombaton ébredtem fel a mámoromból. Ott ismét
várt ránk az ő négylovas csézája s röpített a pompás országúton
tovább.</p>
<p>Egy régi hű inasom volt Bécsben, azt megtartottam, s előre
küldtem a bútorokkal. Praktikus legény volt. Mire megérkeztem a
kestélyomba, már be is volt rendezve a számomra egy hálószoba, meg
egy étkező. Szakácsné is került a házhoz. S én először életemben
élveztem azt a gyönyörűséget, hogy a saját asztalomnál
ebédelhettem, sőt még Szigfridet is megvendégelhettem magamnál. Van
ebben valami.</p>
<p>Szigfrid folyvást tartott tanácsokkal, plánumokkal, hogy kell
ezt a kastélyt lakályossá átalakítani, s el kellett ismernem, hogy
mindenben igen jó izlése volt.</p>
<p>– Csakhogy ez nagyon sokba fog kerülni. <span class=
"pagenum"><a name="Page_87" id="Page_87">-87-</a></span></p>
<p>– S mennyi az a te megtakarított pénzed?</p>
<p>Mondám neki, hogy valami négyezer forint.</p>
<p>– Az nagyon kevés. Maga a kastélyod berendezése elfogja azt
nyelni; a gazdasági épűleteid pedig mind ruinának készűlnek. Aztán
igás jószágot, gazdasági gépeket mind be kell szerezned. Két
fogatot is kell venned, egy úri kocsiba valót, meg egy konyha
fogatot. Magtárad üres, pajtádban se széna se szalma. A bérlődtől
át kell venned a szeszfőződét, a göbőlyhízlalóval együtt, mert a
nélkül itt a felföldön nem lehet gazdálkodni. Neked kell most
legalább még húszezer forint.</p>
<p>– Hiszen majd lesz több is, ha a törvényszék fölmenti a bátyám
készpénzhagyatékát a zár alól.</p>
<p>– Csakhogy az soká fog tartani. S te addig nem várhatsz. Tudod
mit? Én addig a míg a pénzedhez juthatsz, adok neked kölcsön
húszezer forintot.</p>
<p>Megdöbbentett ez az ajánlat.</p>
<p>Szigfrid egész renyhe modorban magyarázá.</p>
<p>– Egy nagy birtokot akartam vásárolni, de nem klappolt össze az
alkunk. A szomszéd steiful tartja magát. Most hever a pénzem.
Könnyen nélkülözhetek húszezer forintot belőle.</p>
<p>S azzal kivette a tárczáját s leszámlálta elém a húsz darab
ezrest.</p>
<p>Olyan hűséges arczczal tette azt, hogy nem lehetett
visszautasítani.</p>
<p>Kötelezvényt akartam róla adni.</p>
<p>– Nem kell sok irkafirka: csak írd fel egy névjegyedre (itt a
plajbászom.) «Jó, húszezer forintig. Fizetem, mihelyt pénzem
lesz.»</p>
<p>S egy ilyen névjegyre ideadta nekem a húszezer forintot.</p>
<p>Én ezt igen természetesnek találtam. A ki a jellememet ismeri,
az tehet így. Hanem mégis elgondolkoztam rajta, hogy ez az a
bizonyos «noblesse oblige» a nemesség kötelezettsége. Az ilyen
nobilis kölcsönnek igen nagy lehet egyszer a kamatja. Jobb lett
volna egy uzsorástól vennem <span class="pagenum"><a name="Page_88"
id="Page_88">-88-</a></span> fel azt a pénzt becsületes két
százalékra, «per méze». De már meg volt.</p>
<p>Ezzel aztán mindjárt hozzá láttam a külső-belső rendezkedéshez.
Szigfrid itt mindig mellettem volt s igen praktikus ésszel járt el.
A hintós lovakat ő válogatta, ő próbálta ki a számomra, s lealkudta
azoknak az árát két harmadára; a pallérral ő egyezett meg, a
bérlőmmel ő paktált; takarmányt ő szerzett be elég jutányosan.
Ezekhez én mind nem értettem volna s igen nagy tandíjt fizettem
volna, a míg megtanulom.</p>
<p>– Addig nem tehetsz viziteket a szomszédoknál, a míg a saját
házad nincs ranzsirozva az elfogadásra; mert akkor mindenki
visszaadja a látogatást s nálad még most a vendégszeretetnek
rudimentáris elemei sincsenek repraezentálva. Hanem addig is, hogy
megismerkedjél a megyei gentryvel, feljárhatsz a székvárosi
casinóba.</p>
<p>A megye székvárosa két óra járásnyira volt az én falumtól.</p>
<p>Együtt mentünk fel Szigfriddel egy délután, ő hajtotta a saját
lovait, én mellette ültem, a magam kocsija üresen követett.</p>
<p>A casinóban rögtön megismertetett Szigfrid egy csoport ifjabb és
vénebb capacitással; azok közül némelyik országos «ágyú» volt,
mások pedig csak megyei kaliberüek.</p>
<p>Vegyesen volt együtt, a hogy casinóban szokás, mindenféle párt.
Igen szívesen fogadtak.</p>
<p>Élénk társalgás keletkezett s én minden tárgyhoz sans géne hozzá
szóltam. Erős disputa támadt, a melyben én keményen megálltam a
helyemet. Szigfrid mindenben az én nézeteimet osztá.</p>
<p>– Barátom! A lelkemből beszéltél! Most találtad el a szeget a
fején. Barátom, te elsőrendű debatter vagy!</p>
<p>Kezdtek bennűnket a két Dioscurnak nevezni.</p>
<p>A közös vacsoránál toasztoztunk is. Én ott is kitettem magamért.
Én felköszöntöttem a vármegyét, Szigfrid felköszöntött engem, mint
a megye új hajnalcsillagát. Mindenki <span class="pagenum"><a name=
"Page_89" id="Page_89">-89-</a></span> odajött hozzám poharat
koczintani. Tíz czimborával Bruderschaftot ittam. Azok közül
háromnak, négynek a nevét is megtartottam az emlékezetemben.</p>
<p>A «Szilvánszky Muki» meghítt a kárpátaljai birtokára
zergevadászatra.</p>
<p>A «Barkucska Stefi» okvetlenül elvár a mintagazdaságába, az idei
ekeversenyre és sajtkiállításra.</p>
<p>Báró «Strinx Odoáker» a halastavaival kivánt megismertetni.</p>
<p>A «Jakimovics Aristid» pedig a bélai új cseppkőbarlangot és a
veresvágási világhírű opálbányákat kivánja nekem bemutatni.</p>
<p>Éjféltájon megszöktünk a társaságtól Szigfriddel. Éjszakára haza
akartunk jutni; ő is a maga kastélyába.</p>
<p>– Menjünk ezúttal a te kocsidon; mondá Szigfrid. Hadd hajtson a
kocsisod.</p>
<p>Ez is okos beszéd volt.</p>
<p>Mi a hátsó ülésben helyezkedtünk el.</p>
<p>– Barátom! mondá Szigfrid. Most már megismerted a társaságunknak
a napos oldalát. Hanem az éjszakai hemisphaeriumát ne siess
felfedezni. Ne fogadd el te a meghívásokat se a zergevadászatra, se
a sajtkiállításra, se a barlanglátogatásra; mert annak rendesen az
a vége, hogy leülünk kártyázni. S a mi kártyázásunk nem mulatság:
az gladiatori harcz életre-halálra. Mi con amore massacrirozzuk le
egymást. Le ne ülj közénk soha, még csak forintos ferblibe sem;
mert mi elveszszük tőled a Diogenes bátyád vasládáját s ha az nem
akar megválni a kastélytól, elveszszük a kastélyoddal együtt.</p>
<p>Ez már aztán az igaz barátság netovábbja! Figyelmeztetni egy
újon jött jó pajtást, egy tapasztalatlan gimplit, a kinek heverő
pénze van, hogy ne hozza azt közénk, mikor mi fegyverben állunk.
Szinte hihetetlen! S alig lehet megérteni, a míg az ember az okára
rá nem jön.</p>
<p>Én, orvos létemre, hozzá voltam szokva, hogy a rendkívüli
kedélyállapotoknak az okait fürkészszem s ez való <span class=
"pagenum"><a name="Page_90" id="Page_90">-90-</a></span> ban
rendkívüli volt: ez a példátlan barátság, rokonszenv, gondoskodás,
érdeklődés irántam, egy fiatal, gazdag és eszes mágnás részéről; a
kinek semmi érdeke nincs abban, hogy hozzám jó legyen.</p>
<p>Nem bírtam megállapítani a diagnosist. Ez a kórtünet egészen új!
– Az út egy helyen kétfelé válik: az egyik ága Dumányfalvára visz,
a másik Körmöczre. Itt megállíttatá Szigfrid a kocsimat, hogy az
utánunk poroszkáló saját sandlauferjét bevárja.</p>
<p>– Feltünik előtted talán, hogy én most nem proponálom neked azt,
hogy nosza menjünk most éjszakára én hozzám Vernőczre. De hát
megmondom az okát, miért nem invitállak egyelőre magamhoz. Én most
a kastélyomat átengedtem egy időre, a míg a fürdő saison kezdődik,
a nagynénémnek. Ez regnál benne. Én magam a parkban levő
vadászházban lakom addig. A tante-ommal van még két niéce, két
backfisch. Ugyan a tanteom is szívesen fogna téged látni: még
nagyon is szívesen. Ilyen kundschaft kell neki, mint te vagy. Az
egy Blaustrumpf, valóságos Disputirgeist. Annak kellene ilyen élő
áldozat, mint te vagy, a ki neki visszadisputáljon. Azt hiszem, a
két jércze is tudna csiripelni veled. Nem képzeled azt, hogy két
ilyen kis mágnáspesztonka mennyi ostobaságot összevissza tud
kérdezni! Én felelek nekik olyanokat, hogy az orfeumból kidobnának
érte: ők nevetnek rajta, nem értik. Hát majd egyszer megismerkedel
velük. De most még nem. Mert a mely nap te náluk látogatást
teszesz, másnap már ott lesznek a kastélyodban. Ott pedig most le
sem tudnád ültetni őket. Igy is alig tudom őket kerepelővel
visszariasztani, hogy ők ne tegyék meg az első vizitet. Iszonyú az
a női kiváncsiság. Nemcsak a Raritätencabineted hírhedett
műkincseire, de te rád is halálosan piquirozva vannak. Képzelheted,
hogy micsoda rémdolgokat beszélek otthon felőled.</p>
<p>– Erős lesz a kiábrándulás! mondám én.</p>
<p>– No no! Ki tudja? Az ördög nem alszik. <span class=
"pagenum"><a name="Page_91" id="Page_91">-91-</a></span></p>
<p class="center"><i>Intermezzo.</i></p>
<p>(Ördög?</p>
<p>Hát «van» ördög?</p>
<p>Ugyebár, édes barátom, ez a regény eddigelé átkozottúl unalmas?
Nemcsak, hogy «ördög» nincs benne, de «asszony» sincs benne.</p>
<p>No hát már most asszony van: három is.</p>
<p>De melyik lesz ezek közűl az ördög?</p>
<p>Egy nagynéne, a ki «Blaustrumpf» és két grófi Backfisch… Ez nem
az a species!</p>
<p>Vagy talán a negyedik? az én kedves barátom Szigfrid maga!</p>
<p>Hisz az meg egy valóságos jótékony tündér.</p>
<p>De hát Szent Antalt a pusztában nem hízelgő tündér alakjában
kísértette-e a sátán? a míg egyszer kilátszott a pepluma alól a
lóláb!)</p>
<p class="center">*</p>
<p>Ezalatt utólért bennünket Szigfrid sandlauferje.</p>
<p>Ő leszállt az én kocsimról, s midőn jó éjt kivántunk egymásnak,
átölelt és megcsókolta az arczomat.</p>
<p>Hajh! Hányszor töprengtem én egész éjszakákon át azzal a
gondolattal, hogy a mint megvirrad, fogom az operáló kést, s
kivágom az arczom bőréből azt a darab foltot, a mi most is éget;
annak a férfi csóknak a helyét!</p>
<h2>A LÓLÁB.</h2>
<p>Egy reggel azzal a szóval toppan be hozzám az én Szigfridem,
hogy: «kedves barátom, a tegnapi párt-conferentián elhatároztuk,
hogy a küszöbön álló képviselőválasztásoknál tégedet léptetünk fel,
mint a párt jelöltjét.»</p>
<p>Megijedtem.</p>
<p>– Te csak tréfálsz. <span class="pagenum"><a name="Page_92" id=
"Page_92">-92-</a></span></p>
<p>– Semmi tréfa. Ez a szomorú valóság, neked ebbe bele kell
harapnod.</p>
<p>Én nevetéssel akartam maszkolni a rémületemet.</p>
<p>– Hiszen nem értek én a törvényhozáshoz.</p>
<p>– Én sem értek: mégis ott vagyok a felső házban.</p>
<p>– De én sohasem tanultam a magyar köz- és magánjogot.</p>
<p>– Én meg annyit sem tudok a magyar közjogból, hogy a midőn az
esztergomi primás a «pisetarius regni,» a tárnokmester pedig az
«ország kincstárnoka», tehát melyikhez a kettő közűl kell nekem
folyamodnom dohánytermelési engedélyért?</p>
<p>– Hisz én doktor medicinae vagyok.</p>
<p>– Arra van ott az országgyűlésen a legnagyobb szükség. Semmi sem
kiált oly hangosan a radicalis reform után, mint a közegészségi
ügy. De hát nem arról van itt szó. Magyarország nincs még abban a
stádiumban, hogy az országgyűlésére a szakférfiakat válogassa. Itt
most még általános nagy principiumokról van szó: az elvhűség a
programm. Ebben a mi kerületünkben erős campagnera készűl a
demagógia, a haeresis, a panszláv velleitások. Ezeknek a
parallelizálására kell minden erőfeszítést elkövetni a birtokos
osztálynak, mely egyúttal az ősi patriotismust és vallásosságot s a
józan conserváló politikát örökölte. Ezeket a kiváló tulajdonokat
ismerte fel te benned a mi pártunk. Neked el kell fogadnod a
megtisztelést, a melylyel egy egész kerület többségének bizalma
feléd fordul. Hát nem szereted-e a hazádat? mi? Engeded-e, hogy a
kifelé gravitáló elemek darabokra törjék az országot? A Hussziták
ivadékai uralkodjanak itten? Közönyös az rád nézve? Hát a vallás?
Nem vagy-e buzgó catholicus? A nazarenismusnak engeded-e a
győzelmet? Te nálad van bátor szív, éles elme, erős convictió. Ez a
képviselő criteriuma.</p>
<p>– Mind szép, mind igaz; de beszéljünk prózában.</p>
<p>– A próza is követeli a maga részét. Ha az ellenpárt
<span class="pagenum"><a name="Page_93" id=
"Page_93">-93-</a></span> győz: az agrarius mozgalmak fejünkre
nőnek. A parasztsociálisták földfelosztást hirdetnek, a regálet
követelik az úraktól maguknak, s a congrua eltörlését pengetik.
Barátom! Ez a próza!</p>
<p>– Mást értettem én a próza alatt. Kimondom őszintén. Nekem nincs
a választási campagnera való pénzem. Az örökölt mennyiségek tudod,
hogy zár alá vannak vetve.</p>
<p>– Infámia az alispántól! «Ich wittere Tendenz!»</p>
<p>– De ha annyi is volna a pénzem, hogy szárnyra kelne, mint a
zsizsikes búza, még akkor se vesztegetném azt el erre a múlatságra.
Láttam az apámat tönkrejutni a politika ingoványaiba elsüppedés
miatt. De az ő példájánál is jobban visszariaszt az a gondolat,
hogy én elinduljak lelkeket vásárolni: megvesztegessem az emberek
erkölcseit, két-három hétig részeg barmokat csináljak tisztességes
munkás polgárokból. Ez nem az én kedélyemnek való.</p>
<p>– Kibeszélted magadat? Tehát legelőször is, a mi a «nervus rerum
gerendarum»-ot illeti, arra neked semmi gondod. Pénzt tőled senki
egy petákot sem kér. Nekünk van pártcassánk, a mi a választási
költségeket fedezi. Téged nem vonunk a condolentiába. Azután semmi
dolgod a választást megelőző actióval. Én magam vezetem az egész
hadjáratot. Te egy ital bort sem adsz senkinek. Kivéve, ha a jó
pajtásokat saját úri házadnál megvendégeled. Mert ha valaki
őzderekat meg pezsgőt ad a választóinak, az «díszlakoma»; azt a
hirlapba is kiírják; de ha csapra üttet egy hordó «karczost» s egy
tányér birgetokányt ád a választóknak: az
etetés-itatás-vesztegetés! Ezt csak bízd te mi ránk. Én már minden
kocsmát, vendéglőt lefoglaltam a választás napjáig a kerületben. A
tisztelt választó polgárok lakomázhatnak. De a «saját pénzükért».
Két krajczár az ebéd, három krajczár a vacsora. Hogy a korcsmáros
mint adhatja ezen az áron? az az én gondom. Neked még csak egy
körútat sem kell tenned a kerületben. Majd elvégzi azt más. Neked
legfeljebb az lesz a kötelességed, hogy a kinek a nevedben lyukat
ütöttek a fején, azt beflastromozod. <span class="pagenum"><a name=
"Page_94" id="Page_94">-94-</a></span> A választás napjáig elő sem
jösz az odúdból. Csak akkor jelensz meg, a mikor muzsikaszóval,
banderiummal és zászlóerdővel érted jönnek, hogy vedd át a
mandátumot az elnök kezéből. Ott sem lesz semmi mondani valód. Este
a díszlakomán megjelensz: elmondod az első toasztot a királyra, s
azzal punctum. Nem lesz egyébre gondod, mint hogy a halszálka a
torkodon ne akadjon. Azután fáklyászenét kapsz.</p>
<p>Daczára ennek a nagyon kecsegtető prospectusnak, még sem éreztem
hajlandóságot kötélnek állni.</p>
<p>– Nem nekem való dicsőség az! Új gazda vagyok. A jószágom után
kell látnom. Nem érek én rá Budapesten lebzselni.</p>
<p>– Nem kell ott tanyáznod. Csak mikor a pártelnök betelegrafoz,
hogy «nagy szavazás van!» Akkor felrepülsz, megkeresed, hogy hová
van a neved a padra szegezve: oda leülsz; megvárod, míg a nevedet
felolvassák: elkiáltod, hogy «igen». S aztán jösz haza Tótországba
s csinálod a brinzát.</p>
<p>– No de már szavazógépnek meg épen nem akarok beállni.</p>
<p>– No hát nem úgy lesz. Odamégy; részt veszesz a debatteokban. A
maidenspeechedre tele lesz a casinoi karzat. Furorét fogsz
csinálni. Malleusa leszesz az ellenpártnak. Dühöngni fognak
ellened. S te akkor fogsz legjobban elemedben lenni. Nagy hazafi
lesz a neved. Itthon pedig a jószágodat rábízod egy hozzáértő
tiszttartóra. Barátom! Te neked kötelességeid vannak a haza iránt.
Te Isten kegyelméből cseppentél bele egy gyönyörű szép úri
bírtokba. Ez az ország követelhet tőled egy kis áldozatot.</p>
<p>Ennek nem is mondhattam ellen.</p>
<p>– És végül is kedves barátom: minket már nem compromittálhatsz.
Itt van a conferentia határozata: aláírva százhúsz tekintélyes
tagtól.</p>
<p>S azzal előhúzott a zsebéből egy hosszú paksamétát, a mire
valami határozat volt írva kegyetlen szarkalábakkal, <span class=
"pagenum"><a name="Page_95" id="Page_95">-95-</a></span> s annak
mindenféle kaligrafiával ákombákolt nevek alá firkantva. Legfelül
megláttam közöttük azokat a nagyon tisztelt barátaimat is, a kiknek
az intentiójától eleve óvott az én Szigfridem.</p>
<p>– Hiszen te magad mondtad, hogy ezekkel a gentlemanekkel le ne
üljek valahogy kártyázni.</p>
<p>– Kártyázni nem; de korteskedni.</p>
<p>– Én úgy tudom, hogy az még veszedelmesebb hazardjáték.</p>
<p>– Nézd; a prépost is alá van írva.</p>
<p>Még az sem hatott rám.</p>
<p>Ekkor aztán elővette az öreg ágyut.</p>
<p>Egy cseppnyi kis levélke volt; heliotrop parfűm illatú.</p>
<p>– A nagynéném küldi neked.</p>
<p>– Én nekem?</p>
<p>Ez már sok.</p>
<p>Felbontottam a levélkét. Egy darabka bristol papir volt benne,
Vernőczy Diodora grófnő nevével. Annak a hátára írva e sor:</p>
<p>«Nagyon kérem Önt, fogadja el a jelöltséget.»</p>
<p class="center">Diodora.</p>
<p>Hah de melegem lett egyszerre!</p>
<p>Még hozzá magyarul is volt írva!</p>
<p>Óh férfi hiuság!</p>
<p>A mit minden argumentatio, capacitatio, minden hivatkozás
hazaszeretetre, vallásra, nemzetiségre meg nem tudott tenni: azt
megtette egy szép asszony szava.</p>
<p>Pedig még nem is tudom, hogy szép-e hát?</p>
<p>Elég, hogy ő kivánja!</p>
<p>Meg voltam hódítva.</p>
<p>Csak azután, a mint szavamat adám, kezdék elgondolkozni rajta,
hogy tulajdonképen «ezért» kellett hát énnekem olyan «okos»
embernek lennem eleitől fogva!</p>
<p>Itt a lóláb! <span class="pagenum"><a name="Page_96" id=
"Page_96">-96-</a></span></p>
<h2>A WALKÜRÖK.</h2>
<p>Hogyan győztem, hogyan buktam meg? Ez már át van adva a
történelemnek. Ha Vergilius Maro volnék, leírnám hexameterekben az
én választási hadjáratom és bolyongásom Aeneisét, de miután se
Virgilius nem vagyok, se hexameterekben nem tudok beszélni,
egyszerűen utasítalak, ha kiváncsi vagy rá, hogy olvasd el az
akkori hirlapokból az én történetemet. Ott apróra meg van írva
minden. A horrendus lélekvásárlások, a törvényszegések,
erőszakoskodások, hivatalos pressiók, kriminalitások egész
bűnlajstroma, a mi mind az én nevem alatt történt. Végre az a nem
is égrekiáltó, de pokolrakiáltó csalás a két halott szavazóval! És
aztán a rákövetkezett vesszőfuttatás, hétszer alá, hétszer fel, az
összes journalokban, mikor a képviselőház a megválasztatásomat
megsemmisítette.</p>
<p>Ezzel magam is meg voltam semmisítve.</p>
<p>Nincs rettenetesebb halál, mint az agyongúnyoltatás.</p>
<p>Ha valaki főbenjáró bűnt követ el, még amnestiát kaphat, még
rehabilitálhatja magát; de egy nevetségessé lett emberen nem
segíthet sem a király, sem a pápa. Az megvan ölve és
elkárhozva.</p>
<p>Hová legyek már most? Emberek szeme elé nem kerülhetek többé. A
ki ellenségem, az kigúnyol, a ki jó barátom, az haragszik rám.
Bécsbe sem mehetek vissza többé, hogy folytassam a hol elhagytam,
az orvosi pályát. Egy kinevetett ember nem lehet orvos. Az orvost
olyan nymbusznak kell körülvenni, mint a papot.</p>
<p>Bezárkóztam a kastélyomba; senkit sem fogadok. Ne adj Isten!
senki sem is próbálta az ajtómat nyitogatni. A barátaim azt hiszem
a «kertek alatt» kerülték meg a falut; ha ezen volt az útjok.</p>
<p>Ott jártam aztán végtül-végig a kastély régi kertjének
begyepesedett útjait.</p>
<p>Az egész kert el volt hagyatva nagybátyám halála óta.
<span class="pagenum"><a name="Page_97" id=
"Page_97">-97-</a></span></p>
<p>A vén kertésznek összehúzta a köszvény a kezeit, az nem tudott
többet dolgozni, újat pedig elfeledtem fogadni az országos hajczihő
alatt. Minden növény úgy nőtt, a hogy neki tetszett. A nagy gonddal
meghonosított Izabella szőlők felfutottak az almafákra, a szép
rózsarabattokat felverték a fattyuhajtások, az amerikai liliomot
eltakarta az árvacsalán, a fák ágairól lógtak a nagy darázsfészkek,
az óriáshangyák egész pyramisokat építettek az út közepén, s a
töviskes disznók ott cziczáztak a szemem láttára a gyepen. S
kódorgásom alatt itt-amott egy-egy évelő virágot fedeztem fel, a
mit régen láttam az anyám kertjében odahaza: egy szép alkermest,
egy keleti opium-mákot, egy árticsókát elnyomva a pimasz
bojtorjántól, bűzös labodától. Egyszer csak azon veszem észre
magamat, hogy kezemben van a kertészkés, az ásósbot, a kis kapacs:
nyesek, irtok, gyomlálok. Ott találtam mind az eszközöket Diogenes
bátyám toronyszobájában. Kiszabadítottam az elnyomott ismerős
virágokat a gaz közűl, a lugasokat felkötöztem, a darazsakat
kifüstöltem, s aztán nekiálltam a rózsafáknak: a vad hajtásaikat
lenyestem, a nagy gyökérsarjakat pedig beszemeztem. A marokkói
szultán már akkor terebély volt: lehetett róla ójtani.</p>
<p>Ott voltam a kezdetén.</p>
<p>Kertész vagyok már.</p>
<p>S majd mikor a kertet betakarja a hó, akkor bezárom magamat a
muzeumomban s csiszolgatom a köveket, olvasgatom nagyító üveggel a
régi pénzek feliratait.</p>
<p>Leszek archaeolog.</p>
<p>Már odáig is eljutottam, hogy a Diogenes bátyám toronyszobáját
találjam legalkalmasabb hálószobának.</p>
<p>Miért?</p>
<p>Mert ott volt a nagy vasláda: tele aranynyal, ezüsttel.</p>
<p>Igaz, hogy a vármegye pecsétje rajta, hozzá nem nyúlhatok. De
hisz a pénz nem is arra való, hogy hozzányúljon az ember. Elég, ha
tudja, hogy itt van.</p>
<p>Éjszakára magamra zártam az ajtót, s a revolvert az <span class=
"pagenum"><a name="Page_98" id="Page_98">-98-</a></span> ágyam
mellé tettem. Féltettem a pénzem. Zsugori vagyok már!</p>
<p>Bor nem kellett többé: undorodtam tőle; magam húztam a kútból a
vizet. S megszerettem a sült burgonyát, meg az aludt tejet.</p>
<p>Féltem az inasomtól, hogy megmérgez, vagy éjszaka megfojt.</p>
<p>Megittam már azt a mérget, a mitől az ember kilenczven esztendőn
túl él!</p>
<p>Nem borotválkoztam többé. A szakállam nőni fog, a míg övig ér,
aztán szürke lesz, majd sárga lesz, utoljára zöldes-fehér lesz:
mint a Diogenes bátyámé volt.</p>
<p>Benne vagyok már!</p>
<p>Hosszú idő múlt el. Egy egész hét. Én azt hittem, hogy hét
esztendő.</p>
<p>Egy szép délután épen ott álltam a rózsatelepem szélén, kezemben
egy kapával. A vakondokot lestem, mely a rabattjaimat össze-vissza
turkálta.</p>
<p>Érdekes figura lehettem.</p>
<p>Arczom hét napos szakáll tarlójától felverve, fejemen egy
taplósipka, a blouseom panyókára vetve, lábaimon hosszúszárú
csizma, bokáig sáros.</p>
<p>Egyszer csak lódobogást hallok az országúton.</p>
<p>A kertemnek az út felől vasrácsa volt. (Ezt már én
készíttettem.) Azon keresztűl ki és be lehetett látni.</p>
<p>Három amazon robogott a kastélyom felé.</p>
<p>Mind a három egyforma fekete lovaglóruhában, fejükön magas
czilinderkalap. Arczaikat a kalapra kötött kék selyem fátyol
takarta.</p>
<p>Csak a termeteik szerint lehetett őket megkülömböztetnem.</p>
<p>Az egyik valódi Zenobia-alak: magas, délczeg, telt idomu; a
másik karcsú, nyulánk, páva-mozdulatokkal; a harmadik alacsony,
ideges, izgékony.</p>
<p>Csendes trappban jöttek, a mit a házam elé érve léptetéssé
lassítottak. Átellenben a kastélyom verandájával <span class=
"pagenum"><a name="Page_99" id="Page_99">-99-</a></span>
félbeszakították a lovaglást. A délczeg hölgy megállítá a paripáját
s csak úgy félrefordított fejjel nézett be az udvaromba.</p>
<p>A nyulánk néhány lépést tett a rácskapum irányában s egyszerre
felém fordult.</p>
<p>A virgoncz azt kiáltotta a nyulánknak.</p>
<p>«Tu y serais.» (Ott lész.)</p>
<p>Hol?</p>
<p>Azzal hátraszólt a nyomukban ügető lovásznak, mire az
odaléptetett hozzá s át adott neki egy általam jól ismert ládikát,
elől egy gömbölyű üveggel. Ez egy fotografgép.</p>
<p>Ahán! Ezek amateurök! Gyakran jönnek a szomszéd fürdőből ide, az
ódon alakzatú Dumány-kastélyt az albumokban megörökíteni. Érdekes
objectum!</p>
<p>Én ott álltam a rózsatelep szélén, a felemelt kapával a
kezeimben, a midőn a lovarhölgy a gépet odairányozta. Virtus volt:
lóhátról fényképezni.</p>
<p>– Ne remuez pas, mon cher! (Ne mozogjon!) kiáltá rám a
hölgy.</p>
<p>Ezt persze «én szegény tót legény» tartozom megérteni.</p>
<p>S nekem ott kellett állnom, a felemelt kapával a kezemben,
(pedig épen akkor túrt a lábam előtt a vakand) a míg az Istennő fel
nem szabadított.</p>
<p>– Merci, mon garçon!</p>
<p>– Dobre nocz, mladi panyicska!</p>
<p>Azzal mind a hárman vidám csevegéssel vágtattak odább,
visszaadva a lovásznak a fotográfgépet. Azon nevettek, hogy a
nyulánk hölgy is odakerült a fényképlapra.</p>
<p>Már most hát elmondhatom, hogy «non omnis moriar». (Nem halok
meg egészen.) Ime értem jöttek a walkürök, szegény csatában elesett
hősért, s elvittek a Walhallájukba, mely valószinüleg marokinba van
kötve ezüst kapcsokkal.</p>
<p>Este felé meg más meglepetés ért.</p>
<p>Szigfrid barátom hajtatott be az udvaromba. A kocsijáról
<span class="pagenum"><a name="Page_100" id=
"Page_100">-100-</a></span> leugorva, egyenesen a nyakamba borult
és megölelt.</p>
<p>– Hát ismersz még? kérdém.</p>
<p>– Bizony nem volna csoda, ha rád nem ismernék, ezzel a koldus
szakállal. Szőrt akarsz viselni? Jól teszed. Csakhogy az egy hetes
bajuszszal, szakállal úgy néz ki az ember, mint egy gorilla.</p>
<p>– Darvin szerint családfánk törzsöke.</p>
<p>Szigfrid utasította a kocsisát, hogy jártassa meg a lovakat,
aztán adjon nekik szénát, abrakot. Éjfél tájon vissza fog
menni.</p>
<p>Ohó! Ez itt akar vacsorálni!</p>
<p>Csak ekkor kezdtem magamhoz téregetni, hogy még nem vagyok
Diogenes nagybátyám; hanem annak a gavallér öcscse, a ki a
látogatásra jött czimborákat tartozik megvendégelni.</p>
<p>– Te is velem jösz aztán. Mondá egész kategorikus hangon
Szigfrid.</p>
<p>– Hová?</p>
<p>– Hát én hozzám, Vernőczre.</p>
<p>– Minek?</p>
<p>– Minek? Hát nem kaptad meg a levelemet?</p>
<p>– Kaptam biz én egy levelet; most is itt van a blouseom
zsebében.</p>
<p>– Fel sem bontottad?</p>
<p>– Azt hittem, hogy a ki most nekem levelet ír, az vagy inzultál,
vagy az eltörött poharak árát kéri. Jobb fel sem bontani.</p>
<p>– Óh te balek! Hát vedd elő s olvasd el.</p>
<p>Már most hát csakugyan fel kellett bontanom a zsebemben hordott
levelet.</p>
<p>Rövid volt, de tartalmas.</p>
<p>«Kedves Nelli. Pártunk elhatározta mai értekezletén, hogy az új
választásnál candidaturádat fenntartja, s minden áron
keresztülviszi. Nagynénémnek e tárgyban fontos közlendői vannak
veled. Látogass meg szerdán. Szigid.» <span class=
"pagenum"><a name="Page_101" id="Page_101">-101-</a></span></p>
<p>Ez a szerda tegnap volt. Én három napig hordtam a levelet a
zsebemben felbontatlanul. Szigfridnek az a jó szokása volt, hogy a
czímzést a boritékra az inasával iratta fel. Így olvasható
volt.</p>
<p>Megvallom, hogy annak a levélnek az olvasására valami meleg
futott át az idegeimen.</p>
<p>Hát még sem vagyok a halottak közé dobva! Nem vagyok
agyonnevetett, tönkregúnyolt ember: nem csúfnév a nevem!</p>
<p>Ez az elégtétel jól esett; hanem még egy kicsit akartam adni a
Cincinnatust. Közönyösen hajtottam össze a levelet s visszadugtam a
zsebembe.</p>
<p>– Vártunk tegnap egész nap, mondá Szigfrid; de persze, hogy ha
fel sem bontottad az epistolámat, akkor nem tudtad, hogy vár valaki
valahová. De bíz a magad csepp eszétől is rájöhettél volna, hogy
eljőjj egyszer Vernőczre.</p>
<p>– El voltam foglalva. Épen most virít a marchal Niel, meg a
maroccoi sultán, szemzés ideje van. Ezek most a legújabb
hirességek.</p>
<p>– Hát hiszen hozd el azokat a szemzőgalyakat magaddal Vernőczre,
ott is van fattyúrózsa elég: ojtsd be azokat.</p>
<p>– Aztán meg, tudod, nem hagyhatom a házat magára. A vármegye nem
strázsáltatja többé a vasládámat: magamnak kell mellette
hálnom.</p>
<p>– Szappermán! Hiszen te már egészen bele tapostál a Diogenes
bátyád nyomdokaiba. Kezdesz megbolondulni. Rózsákat már ojtasz, a
pénzedet őrized. Talán már a vizet is hordod haza a kútról
magadnak, s vacsorálsz sült burgonyát vajjal! Eredj! Ne légy
bolond! Igazán, legfőbb ideje, hogy kibújj ebből az elátkozott
kastélyból. Nekem pedig most jó vacsorát főzess, mert én még nem
élek krumplival, nem őrzöm a pénzesládámat, s nem ojtok rózsákat,
ha csak szoknyát nem viselnek.</p>
<p>Nekem is egyszerre megváltozott a kedélyem, a mint <span class=
"pagenum"><a name="Page_102" id="Page_102">-102-</a></span>
másodmagammal voltam s az első pohár bor után mindjárt más szinben
láttam a világot.</p>
<p>Szigfrid barátom igen jó hireket hozott. Az új választás
határnapja húszadnapra van kitűzve. Pártunk áll, mint a chinai
császár kőhadserege. Az ellenfél le van hangolva. A Maticza nem
adhat több pénzt. Most aztán az ellenfelem a végső eszközhöz
folyamodik. Antisemita programmal lép fel. Ez a legolcsóbb. Ezzel
pedig minden zsidót a mi táborunkba kergetett át. Ötszáz többséggel
fogunk győzni. S hogy a vesztes fél megint belénk ne
kapaszkodhassék az etetés-itatás-vesztegetés ürügye miatt, a
főhadiszállást Vernőczre teszszük át. Diodóra grófnő elvállalta azt
a nehéz terhet, hogy a választásig nyilt házat tart a korteseink
számára. Ő a mi pártunknak legerélyesebb zászlóvivője.</p>
<p>– Sietni fogok ezért a grófnőnek hódolatomat kifejezni.</p>
<p>(A világfájdalom és a mizantropia nem old fel az udvariasság
alól.)</p>
<p>– Bizony azt már hamarább is megtehetted volna, Bruder.
Nagynéném mindennap várt. S hogy te nem jöttél, azzal
fenyegetődzött, hogy ide jön a két leánynyal, s egy
momentfotográffal lekapnak és úgy hoznak el.</p>
<p>Én arra mingyárt elmondtam a három amazon jelenetét
Szigfridnek.</p>
<p>Nagyon nevetett rajta.</p>
<p>– Ők voltak azok. Az az amazon termetű a nagynéném. Bámulsz
ugy-e? Te azalatt a szó alatt «nagynéne» egy elhizott dámát
képzelsz, a ki patiencet játszik s titokban tubákol. Az én
nagynéném csak egy évvel idősebb nálamnál, s még én sem vagyok
harmincz esztendős. Classicus szépség! Az a nyulánk hölgy a
«Flamma» volt, a ki benézett a kerítéseden. Bizonyosan a maroccoi
sultánodat nézte. Bolondja a rózsáknak. Az a fürgencz kobold pedig
a «Cenni», a ki lefotografiázott a kastélyoddal együtt. Hahaha! S
csakugyan azt kiáltotta neked, hogy «ne mozogjon kend!» S te álltál
neki felemelt kapával a kezedben. <span class="pagenum"><a name=
"Page_103" id="Page_103">-103-</a></span> Ez érdekes kép lesz!
Ezzel sokat fogjuk bosszantani comtesse Cennit. Ilyen gamin az
mindenben. Bizonyosan fog veled valami schabernackot csinálni.
Ezeket a környékbeli gavallérokat mind azzal riogatja agyon, hogy
mikor udvarolni kezdenek neki, arra szólítja fel őket, hogy
menjenek el vele medvét lőni. Az én erdőségemben annyi a medve,
hogy lejárnak a zabföldekre. Én már lőttem hármat. Erővel azt
akarja, hogy vigyem el magammal egy ilyen medvevadászatra. Fogadom,
hogy téged is azzal fog kunérozni. S még te megteszed, a milyen jó
bolond vagy. Csak aztán téged ne lőjjön meg.</p>
<p>Az ilyen beszéd egészen felizgatta a kiváncsiságomat.</p>
<p>Mennyire külömböznek ezek a mágnásnők a mi gentryleányainktól!
Mintha csak más planétában lakó lények volnának. A nagynéne
politikai vezérszerepet visz, az unokahug, ki dúvadra les és
fényképez. Nekem még is legjobban tetszett az a harmadik, a ki csak
a rózsákért rajong. – A neveik is milyen különösek,
szokatlanok.</p>
<p>«Diodora.»</p>
<p>«Cenni.»</p>
<p>«Flamma.»</p>
<p>Nekem ez a harmadik név tetszett legjobban: «Flamma», láng!
Talán a lepkének is azért kell a lángba belérepülni, mert
megszerette.</p>
<p>Az utolsó pohár bornál már a pénzes ládámra sem volt gondom; az
inasomra bíztam, hogy zárja be a toronyszobát, ha elmegyek.</p>
<p>Hanem az eszembe jutott, hogy a marokkói szultánról minden
kinyilt rózsát levágjak, s azoknak a szárait nedves moha közé
bepakoljam. Ott fogom őket szemzésre felhasználni a vernőczi
kastély vadrózsafáin.</p>
<p>Bizonyosan megerednek. Legény koromban sokat ojtogattam
odahaza.</p>
<p>S majd mikor nyilni fog a fekete rózsa, valaki észre fogja
venni, s azt fogja kérdeni, hogy jött ez ide a Dumányfalvy kertből?
<span class="pagenum"><a name="Page_104" id=
"Page_104">-104-</a></span></p>
<p>Az egész úton az én házamtól a vernőczi kastélyig a kezemben
tartottam a rózsacsomagot, nehogy összetörődjék. Szigfrid hajtotta
a lovakat. Szép holdvilágos éjszaka volt.</p>
<p>És így csakugyan a walkürök vittek el engemet, szegény csatában
elesett viadort, magukkal a Walhallába.</p>
<p>De mi az a Walhalla?</p>
<p>Ha valaki visszajöhetne és elmondhatná, mi volt ott?</p>
<p>No hát én visszajöhettem és elmondom.</p>
<h2>A TENGERI GERLICZE.</h2>
<p>Dumányfalváról az országut két órai kerülővel visz Vernőczre. Mi
azonban ezt az utat megtakarítottuk, egyenesen keresztül vágva
Szigfrid vadaskertjén, mely lehetett valami tizezer hold. Egészen
be volt kerítve sodronynyal. A kerítése maga belekerült másfél
százezer forintba; de megérte az árát, mert annak előtte Szigfrid
évenkint kénytelen volt husz-huszonötezer forint kárpótlást fizetni
a szomszéd közbirtokosságnak, a vadaskertből kijáró vadak által
ejtett pusztításokért a vetésekben. A vadaskert kapujánál várt egy
vadászlegény ránk, két puskával, a ki a kaput ismét bezárva,
felkapott a kocsis mellé hátul a bakra. A két puskát a két cseléd
tartotta lövésre készen.</p>
<p>Gyönyörü erdő volt, a melyen keresztül robogtunk: csupa százados
veres fenyő, melynek ámbra illatát növeli az éjjeli harmat. A
kocsilámpák fénye odacsalta közelünkbe az őzeket, nagy granát
szemeikkel bámulva néztek ránk. Egy-egy szarvasbika is megbőgött
bennünket, koronás fejét a bozóton áttörve: a felébredt fáczánok a
fejünk felett huztak végig a lombok sötétjében, a tisztásba
menekülve; az erdők mélyéből titokzatos hangok törtek elő, a mikről
már tudja a vadász, hogy kit jelentenek be. A süketfajd kurrog
kerepelve, az őzbak rigyezt rekedten; a vadkan röfög repedt
kürthangon; mély mormogás jelenti <span class="pagenum"><a name=
"Page_105" id="Page_105">-105-</a></span> a maczkót; éles kiáltások
árulják el, hogy pávák tanyáznak a gesztben. Mennyire más uraság
ez, mint az én kis husz holdas parkom. Nekem is vannak veres
mókusaim, meg szürke mókusaim, a mik ott ugrálnak, jongleuröznek a
fákon, hajigálóznak makkal és mogyoróval a szemem láttára; aztán
meg sárgarigóim, és fekete rigóim, fülemüléim és czinegéim. Nekem
ez a vadállományom.</p>
<p>Hiába akarjuk a főuri meg a köznemesi osztályt egy kalap alá
hozni, elválaszt bennünket a vadaskert. A gentry ott csak vendég
lehet. Szivesen látott: de mindig vendég. Revanchet ő nem
adhat.</p>
<p>Én csak abban az érzésben erősödtem meg mind jobban: hogy bizony
véghetetlen távol vagyunk mi egymástól!</p>
<p>Éjfél után volt, mikor megérkeztünk a vadászlak elé.</p>
<p>Szép nagy schweiczi stylben épült ház volt az: a keleti oldalán
verandával, melyről a szemközt levő kastélyra lehetett látni;
közben terült egy széles tó, melyet füzfák szegélyeztek egyfelől.
Egy pár óriás fehérlevelű nyár állt a kastély felőli oldalán a
tónak, élesen ellenkezve a kettőjük közül kimagasló vereslevelü
bükkel. A tavon fehér és fekete hattyuk uszkáltak. A vadászlak déli
oldala pedig kuszó rózsával volt befuttatva: annak az ablakai
altdeutsch modorú szines üvegekből voltak, kivül fatáblákkal
elzárhatók, a miken szivalaku lyukak vannak vágva.</p>
<p>Én az első körültekintésnél észrevettem, hogy itt a vadászlak
déli oldala mellett van egy meglehetősen elhanyagolt rózsatelep,
felverve vad hajtásoktól. Itt találok én holnap reggel feladatomnak
megfelelő működési terepet.</p>
<p>A vadászlak harmincz vendég kényelmes befogadására volt
berendezve: a legnagyobb uri comforttal; minden fekhely szarvasbőr
terítővel ellátva; a butorzat is mind az épület styljével
összeegyező. A folyosó végig diszítve vadász diadaljelekkel.</p>
<p>Én nyitva hagytam az ablakomat éjszakára, hogy jókor
fölébredjek, mely törekvésem sikerült is. Még harmatos <span class=
"pagenum"><a name="Page_106" id="Page_106">-106-</a></span> volt
minden levél, mikor én már oda lenn voltam a rózsák között, s hozzá
kezdtem legelébb is a kertészkésemmel a beojtandó alany
elkészítéséhez, a minél szükséges a melléksarjak levagdalása s az
alkalmatlan tövisek letisztitása. Egy vizes pohárba letettem magam
mellé a marokkói szultán rózsákat, a miket be akartam szemezni.</p>
<p>Mikor ezzel készen voltam, kivettem egy rózsaszálat a többi
közül: azt a balkezemben tartottam, a jobb kezemben volt az ójtó
kés, a fogam között tartottam az ójtó háncsot.</p>
<p>E perczben léptek ropogása hangzott az utakat terítő apró
kavicson, s a vadászlak verandás oldala mögül két leányalak bukkant
elém.</p>
<p>Közeledtüket eddig a kinyuló veranda miatt nem vehettem
észre.</p>
<p>Fiatal teremtés volt mind a kettő.</p>
<p>Az egyik szőke, csigákba omló haju szépség, eleven, fehér-piros
arczszinnel, melyben mint egy fekete csillag, ragyogott egy
lencseszemölcs; a két szemöldöke sürü és kérdőjelként kigyózó;
alatta két kökényszinü villogó szem; félig nyitott korállpiros
szájának a szegletei nevetősen huzódnak fölfelé. A két keze
folyvást jár, magyaráz beszéd közben ezerféle változatot követve el
hajlékony ujjaival.</p>
<p>A másik halavány, alig rózsázó arczszin tiszta derült homlokkal,
melyről a haj, a divattal ellenkezőleg, egészen fel volt fésülve;
egyenesen rajzolt szemöldökei úgy illettek a hosszu pilláktól
árnyalt nagy zöld tüzü szemekhez, s valami kimondhatatlan piczi
szája volt, a minek a hallgatása legszebb: hogy szinte fáj, mikor
kettétörik és megszólal.</p>
<p>Mind a ketten faluhoz való reggeli toilettben voltak. A szőke
lány ruhája akkoriban divatos japáni kelméből volt, melyre nagy
virágok és madarak voltak festve. A halavány hölgy niluskék
egyszerü öltönyt viselt. Az akkori évek divatja legközelebb állt a
göröghöz.</p>
<p>A mint engem megpillantottak, egyenesen oda siettek <span class=
"pagenum"><a name="Page_107" id="Page_107">-107-</a></span> felém,
úgy a hogy egy régi ismerőshöz szokás sietni, vagy egy házi
cselédhez.</p>
<p>Én kitaláltam az első tekintetre, hogy ők kicsodák? A tegnapi
fényképező amazonok ketteje. Nem is volt nehéz tudomány erre
rájönni.</p>
<p>Ők azonban a tegnapi malentendura ma még rádupláztak.</p>
<p>– Hallja maga! kiáltott rám már husz lépésnyiről a szőke.</p>
<p>Erre aztán én sem emeltem meg a kalapom előttük. Ha ők nem
ismernek engem: én sem tartozom kitalálni, hogy ők kicsodák.</p>
<p>– Hallja! Vágjon le nekem abból a Gloire de Dijonból egyet; a
melyik még nincs kinyilva. Nem! Ne abból! Inkább abból a Souvenir
de Malmaisonból.</p>
<p>Egy perczig tétováztam, hogy mit csináljak? Ez engem
kertészlegénynek néz. Pedig egész correct vagyok öltözve falusi
látogatáshoz, tetőtől talpig. Touristaczipő, knickerbocker jack,
pepita gilet, madapolam inggallér, Bismarken-colere szinü
nyakkendő, panamaháncs kalap: szivecském, mit kivánhatsz egyebet?
Még is kertésznek néz.</p>
<p>Megmondjam, hogy ki vagyok? Ez megint ügyetlenség lesz. Mert
hátha szobalány az, a ki félreismer: annak mutassam be magamat?</p>
<p>Levágtam neki a kivánt rózsát, s a késemmel leszedtem róla a
töviseket.</p>
<p>Arra elkezdett mérgesen toppogni és hadonázni.</p>
<p>– Ah jaj! Minek vágta le róla a tüskéket? Nekem tüskéstől kell a
rózsa!</p>
<p>Aztán odanyujtá a társnéjának a megvetett rózsabimbót.</p>
<p>– Tiens! C’a m’embét!</p>
<p>Ahoz francziául beszélt, én hozzám németül.</p>
<p>A másik leány elvette a rózsát; annak jó volt tövis nélkül
is.</p>
<p>Én aztán hozzá fogtam, hogy másikat vágjak a capriciosa számára.
<span class="pagenum"><a name="Page_108" id=
"Page_108">-108-</a></span></p>
<p>– Hát az micsoda rózsa ott a maga szájában?</p>
<p>A beojtandó rózsaszálat, a két kezem el levén mással foglalva,
kertész szokás szerint a fogam között tartottam.</p>
<p>– Ez? A marokkói szultán.</p>
<p>– Adja azt ide.</p>
<p>– De erről én szemezni akarok.</p>
<p>– Szemezzen ön másról! Nekem ez a rózsa kell!</p>
<p>Ez olyan parancsoló hangon volt mondva, hogy oda kellett neki
adnom a marokkói szultánt.</p>
<p>Egy perczre a kebelfodrai közé tüzte, aztán megint kivette onnan
s az ajkáig vitte, mintha mondana neki valamit.</p>
<p>Aztán megint hozzám fordult.</p>
<p>– Hazajött a gróf az éjjel?</p>
<p>– Haza.</p>
<p>– Vendég is jött vele?</p>
<p>– Az is jött.</p>
<p>– Még alusznak?</p>
<p>– Ugy gondolom.</p>
<p>– Melyik az ő ablaka?</p>
<p>– A grófé?</p>
<p>– Ah dehogy! Azt tudom. A másiké?</p>
<p>– Ez, a melyik nyitva van.</p>
<p>Erre fürkésző tekintetet vetett ide is amoda is.</p>
<p>– Aha! ott van a kettős lajtorja. Hozza ide.</p>
<p>Még azt is elhozzam? Megteszem.</p>
<p>– Állítsa oda az ablak alá.</p>
<p>Láttam, hogy az a szándéka, hogy felhágjon a lábtón az ablak
párkányáig.</p>
<p>– Ne tartsam a létrát?</p>
<p>– Fölösleges! Menjen vissza rózsát ójtani.</p>
<p>Én visszamentem rózsát ójtani, a hol a másik hölgy azalatt ott
maradt a rabatt előtt.</p>
<p>A szőke felhágott a lábtón odáig, a hol az ablak párkányt
elérhette a kezével s oda tette a fekete rózsát: aztán sietve
visszajött. Az arcza folyvást felém volt fordítva, <span class=
"pagenum"><a name="Page_109" id="Page_109">-109-</a></span>
haragosan villogó szemekkel: hogy merek ránézni, mikor ő a létrán
felmászik? Pedig hát azt megteszi az ember.</p>
<p>Mielőtt az ójtáshoz fogtam volna, észrevettem, hogy csaknem
mindenik kinyilt rózsa kelyhében van egy zöld «cetonia»,
némelyikben kettő-három is. Ez a pompás aranyzöld zománczú bogár a
leggonoszabb ellensége a rózsakertnek. A legszebb rózsákat
pusztitja el; erről vette a népies elnevezését is: rózsabogár. Én
valóságos nemzetiségi gyülölettel viseltetem e gonosz ellenség
iránt. Hatlábu ördög, a ki a paradicsomot megfertőzteti! A hol
egyet megkaphatok, menten eltaposom.</p>
<p>Az ott maradt hölgy rám kiáltott:</p>
<p>– Mit csinál ön azzal a bogárral?</p>
<p>– Eltaposom.</p>
<p>– Miért bántja szegényt?</p>
<p>– Mert a rózsát pusztitja.</p>
<p>– Hát a rózsáért nem kár. Hagyja élni!</p>
<p>S aztán, hogy egy általam földre dobott rózsabogár hamarább
elrepült, mint rátaposhattam volna, kárörvendőn kaczagott fel, s a
kezében tartott szalmakalapjával hessegette a repülő bogarat.</p>
<p>Ez is különös! Egy lányka, a ki nem a rózsát sajnálja, hanem
annak a pusztitóját! «A rózsáért nem kár.»</p>
<p>A szőke lányka leszállt a létráról s oda sietett: láttam az
arczáról, a lépéseiről, a kezeiről, hogy haragszik.</p>
<p>Nevetni való volt! Felmászik az «én» ablakomba, megajándékoz
«engem» a tőlem elvett rózsával s aztán haragszik rám, hogy
megláttam a szép karcsú bokáit azokban a rózsaszinü
harisnyákban.</p>
<p>A barna lány panaszhangon mondá a szőkének, rám mutatva.</p>
<p>– Nézd, eltapossa a mi cetonáinkat.</p>
<p>Erre a szőke egy Semiramisnak is becsületére váló királynői
poseba helyezve magát, adá ki a parancsot.</p>
<p>– Én megtiltom önnek, hogy a cetoniákat eltapossa!</p>
<p>Igaza van, ezek nem az én bogaraim. <span class=
"pagenum"><a name="Page_110" id="Page_110">-110-</a></span></p>
<p>– Megadom magam! Igy jár az, a ki tilalmasban vadászik.</p>
<p>Rám nézett! Nézd, nézd! Ez még mókázik is!</p>
<p>– Lásson ön a szemzés után!</p>
<p>Ebben megint igaza van. «Ezért» vagyok itten: hogy szemezzek.
Kapok egy napra két forintot.</p>
<p>Hozzá láttam a dologhoz. Ők azonban az alatt valamennyi
rózsabogarat mind a kalapjukba szedtek a rózsakelyhekből. Ezek
bizonyosan attól tartanak, hogy eltávozásukkal kegyetlen boszút
fogok állani a védenczeiken s magukkal viszik őket.</p>
<p>A mellett félszemmel mindig engemet néztek s suttogtak egymás
közt. Kezdtek valami gyanut fogni.</p>
<p>A szemzésnél mind a két kezemnek dolga volt. A balkezemen volt
egy ősi carniol pecsétnyomó gyűrű, meg egy solitaire: egyik
patiensemnek az ajándéka. Ez szemet szúrt. A kertészlegények
ilyesmit nem viselnek. Azt is észrevehették a körmeimről, hogy az
ujjaimat nem használom ültető fának. Egyszer csak a szőke odalépett
hozzám s ezzel a kérdéssel támadott meg.</p>
<p>– Nemes ön? (Németül furcsábban hangzik ez: «Sind Sie von
Adel?»)</p>
<p>Én épen sietős munkában voltam: a beójtott galyat csavartam
körül a háncscsal; nem értem rá röviden felelni. Elmondtam egy
adomát.</p>
<p>«Volt egyszer egy német ujságiró, a kinek angolból kellett
lefordítani egy czikket a tengeri teknőczről: ennek a neve angolul
«turtle». Az iró sokallta a fáradságot a szótárba nézni: gondolta
«turteltaube» lesz az; s irt a tengeri gerliczéről, mely kijön a
tengerből, a tojásait a parti homokba lerakni: a gerlicze!
Következett, hogy a homokba tett tojásokat a «hátulsó lábaival»
bekaparja a homokba a tengeri gerlicze. A hátulsó lábakról kezdett
gyanut fogni, hogy hátha még sem gerlicze? Ugy látszik, hogy vannak
állatok, a miket meg az első lábaikról ismernek meg, hogy nem
gerliczék. <span class="pagenum"><a name="Page_111" id=
"Page_111">-111-</a></span></p>
<p>– Hein? Monda a szőke, kedvesen bamba arczkifejezéssel: a milyet
csak egy iskolás leány tud csinálni, a ki nem tudja a
katechismusát.</p>
<p>Aztán összenézett a két leány, félig nyitott szájjal s egészen
felnyitott szemekkel. Egyik sem tudta a leczkéjét.</p>
<p>Akkor aztán a szőke nekem fordult fenyegető ujjal.</p>
<p>– Hallja! Aztán senkinek se mondja el, hogy kik jártak
itten.</p>
<p>– Lovagias szavamat adom, hogy nem mondom el senkinek.</p>
<p>De már akkor nem állhattam meg, hogy el ne kaczagjam
magamat.</p>
<p>Ettől a nevetéstől aztán elszaladt mind a kettő, mint két csint
tett gyermek, a ki fél, hogy tetten kapják.</p>
<p>Mire a kertészmunkával készen lettem, s ismét felmentem a
vendégszobámba, Szigfrid is elé került.</p>
<p>Diodora grófnő komornyikja már itt járt, meghíni bennünket a
reggelihez: a grottánál.</p>
<p>– Nagynéném korán szokott kelni, mikor falun van, a gyermekekkel
együtt. Csodálom, hogy még nem szaladgáltak itt.</p>
<p>Nem mondtam meg neki, hogy szaladgáltak.</p>
<p>Megtaláltam az ablakpárkányon az odalopott rózsát, a mi kétszer
is az enyém volt, s odatüztem a gomblyukamba.</p>
<p>– Hát csakugyan nem borotváltatod le a szakálladat? kérdé
Szigfrid. Az én komornyikom jól borotvál.</p>
<p>– Köszönöm. Igy maradok.</p>
<p>– Az is jó.</p>
<p>Azzal karon fogott s vitt a reggeliző hely felé.</p>
<p>A tóparthoz közel volt egy szép dolomit sziklatömeg, előre tolt
nyujtványa a messze felmagasló bércznek: a homlokán girbe-gurba
nyirfák, sürü moha közül kivirító lángszinü parlagrózsák, a lábánál
pedig egy nagy körönd ültetett fenyőfákból, melyek lecsüngő
lombjaikkal boltozatot borítottak föléje. A szikla oldalában volt
egy grotta, az oldalai befuttatva rézszintobozos alkekengivel, s
nagyvirágu <span class="pagenum"><a name="Page_112" id=
"Page_112">-112-</a></span> iszalaggal; az aljából pedig bugyogva
tört ki egy kristálytiszta hegyi patak, mely tovafutva a
nefelejtses pázsit között, zuhogva omlott a tóba.</p>
<p>A reggeli itt volt felterítve a köröndben.</p>
<p>Falusian urias nyírfából tákolt székek voltak, hasonló
asztalokkal s azokon ragyogó ezüst edények, porczellánok és
velenczei poharak.</p>
<p>Diodora grófnő már ott várt reánk; a két leánynak csak a hangját
hallottuk a grottában: ők ott a jeges kávét készítették – állításuk
szerint.</p>
<p>A grófnő meglepő szépség volt. Magas, szoboridomzatu alak,
fiatal ruganyossággal. Creol arczszine teljes összhangzásban volt
nagy mandulametszésü szemeivel, minervai homlokával, görög orrával
és csigavonásu piros ajkaival; fejét nem koronázta más, mint a
feltüzött sürü fekete hajfonadék, a minek a vége el volt a tekercs
alól szabadulva: abból lehetett látni, hogy nem chignon. (Akkoriban
általános divat.)</p>
<p>Szigfrid odavezetett a grófnő elé s ezekkel a szavakkal mutatott
be.</p>
<p>– No hát itt van valahára ez a mi megláthatatlan barátunk. Ne
ütődjél meg rajta, hogy most ilyen pavián képe van. Fogadása
tartja, hogy jövőre szakállt bajuszt ereszt. A hazáért és a
vallásért hozza ez áldozatot. Hogy a jövő választásnál ne
mondhassák róla, hogy bécsi német.</p>
<p>A grófnő mind a két kezét nyujtá elém, megszorítva erősen a
kezemet: a mivel azt nyerte, hogy mind a kettőt megcsókoltam. És
igen szivélyesen mosolygott rám. Különös! Egy mosolygó Pallasz!</p>
<p>– Mi oly régen ismerjük egymást, és még nem találkoztunk soha.
(Szép aczélcsengésü alt hangja volt.)</p>
<p>– Én már voltam olyan szerencsés.</p>
<p>– Mikor? és hol?</p>
<p>– Ha nem csalódom: a grófnő volt az, és két kedves unokahuga, a
kik kegyeskedtek engem tegnap a kertem közepén lefotografiázni.
<span class="pagenum"><a name="Page_113" id=
"Page_113">-113-</a></span></p>
<p>– Ah! ön volt az? A taplósapkás? A kapával a kezében!
Hahaha.</p>
<p>Nagyot kaczagott rá.</p>
<p>Erre a két leány egyszerre kidugta a fejét a grottából.</p>
<p>– Mi történt? Diodora kaczag!</p>
<p>– Gyere csak Cenni! monda a grófnő. Itt van a tegnapi kapás, a
kit lefényképeztél: kéri a borravalóját.</p>
<p>De már ekkor tudta a szőke, hogy ki vagyok? Meglátta a rózsáját
(rózsámat) a gomblyukamban. Arra aztán durczás kedvvel, mint egy
kis furia, rohant rám, megkapta a két kezével a kabátom gallérját s
megczibálta.</p>
<p>– Maga infámis cselszövő! Hát ma reggel megint hogy feltréfált
bennünket! Hagyta magát kertészlegényül küldöztetni! Hát mért nem
mondta, hogy kicsoda?</p>
<p>Szigfrid segélyemre jött.</p>
<p>– Hát ti mondtátok neki, hogy kik vagytok? Pesztonkáknak nézett
benneteket.</p>
<p>Ekkor aztán a kis szőke könyörgésre vette a dolgot. Olyan
kedvesen tudta a tenyerkéit összeütögetni.</p>
<p>– De ugye bár nem fogja ön ezt a rossz tréfát elmondani
senkinek? Nem adja tovább, hogy miket beszéltünk önnek a
rózsakertben? Ha megigéri, adok önnek egy igen szép csókot.</p>
<p>A grófnő elszörnyedve szólt közbe.</p>
<p>– De Cenni! Micsoda kifejezések ezek!</p>
<p>Erre nagy szemeket csinált a szőke, mint a ki nem érti, hogy
miért feddik meg?</p>
<p>– Hisz ő a mi jó barátunk…</p>
<p>– De te már nem vagy tizenkét éves kis leány.</p>
<p>Szigfridnek tetszett ez a kis zürzavar.</p>
<p>– No drága barátom! Hires debatter! Erre adj választ ex
tripode!</p>
<p>Ki kellett vágnom magamat.</p>
<p>– Grófnő. Én uzsorás adósságokat nem szoktam felvenni.</p>
<p>– Bravó! Dreimal hoch! applaudált Szigfrid. Uzsorás adósságnak
nevezi a csókot. <span class="pagenum"><a name="Page_114" id=
"Page_114">-114-</a></span></p>
<p>A grófnő akademiai discussiónak declarálta a vitát s berekeszté
azzal, hogy a reggeliző asztalhoz ültetett bennünket. Én Diodora és
Flamma grófnők mellé jutottam.</p>
<p>– De úgy-e, én rögtön megismertem, hogy a turtle nem tengeri
gerlicze? Monda Flamma grófnő.</p>
<p>– Mit beszéltek tengeri gerliczékről? Hisz ti nektek már egész
titkaitok vannak egymással: kérdé Diodora grófnő.</p>
<p>Nekem már a nyelvem hegyén volt, hogy elmondjam az egész ma
reggeli furcsa találkozót, hanem az átellenemben ülő szőke lány
hirtelen a szájam felé tartá a tenyerét: (azt a rózsaszínű
tenyeret) s röptiben elkapott.</p>
<p>– Hohó! Hát a lovagias adott szó!</p>
<p>– Igaz. Holtszájú vagyok.</p>
<p>– Ah! Lovagias adott szó, és kertészlegény? szólt fejcsóválva
Diodora grófnő. Hogy lesz ebből rim? Egyébiránt már tudok belőle
valamit. Ti magatok mondtátok el nagy panaszszal.</p>
<p>– Igen. A rózsabogarakról! vágott eléje Cenni. Arra majd rá jön
a sor. De nem szabad szólni erről a háromról: «lajtorja», «marokkói
szultán», «tengeri gerlicze».</p>
<p>Diodora grófnő bámulva csapta össze a kezeit.</p>
<p>– Ez aztán az œdipusi talány! Nem ismerik ezt az urat s már
complottot csináltak vele!</p>
<h2>MILYEN IS HÁT AZ AZ ÖRDÖG?</h2>
<p>– Dehogy nem ismerjük! feleselt a kis szőke; csak hogy más
formának ismerjük. Hisz itt van a fényképe az albumunkban. Csak
hogy azon egészen csinos fiú; olyan lord Byron arcz.</p>
<p>– Ez valóságos suffisance! mondá Szigfrid. Ilyen pofával merni
hölgyek szeme elé kerülni: mint egy kaszás tót szombat este. «Így»
is hódítónak hiszi magát. Nemde? Csak igaz marad az a német
közmondás, hogy a férfi, ha <span class="pagenum"><a name=
"Page_115" id="Page_115">-115-</a></span> csak egy nuanceal szebb
is az ördögnél, már akkor elég szép.</p>
<p>– Csakhogy az paradoxon; veté ellen Diodora grófnő. Az ördög nem
rút, hanem szép.</p>
<p>– No én csak a görög templomból ismerem, a hol úgy van a falra
festve, mint kecskelábú, ökörfarkú, fekete pofájú, kétszarvú
szörnyeteg. Úgy látszik feleséges ember. No meg aztán – javított
kiadásban – mint Göthe és Gounod Mefistofelesét: a ki hegyes
szakállt visel, szegletes szemöldököt hord, fél lábára sántit s
baritont énekel.</p>
<p>Diodora ajkpittyesztő fitymálással mondá:</p>
<p>– Akkor nem ismeri ön se Klopstock, se Milton ördögét, a kik
eszményi szép férfialakok, halavány, melancholikus arczczal, mély
tüzű szemekkel. S az a valódi eredeti dæmontypus: a hogy ezt a
classicus őskor megalkotta, a mikor az ördög még nem is volt rossz
szellem, csak nagyravágyó, kevély lélek: az Isten riválisa; csak
azután lett a rossz elv képviselője, a mindent tagadás szelleme,
midőn az Isten a szabad akaratu lényt, az embert megalkotá.</p>
<p>– Tehát az emberek rontották el a szegény ördögöt? gúnyolódék
Szigfrid.</p>
<p>– Hogy lett az ördögből rossz szellem, magyarázá neki Diodora,
azt megtanulhatja ön a cabbalisticusok és a gnosticusok műveiből:
de mindig megmaradt szép alaknak, különben hogy lehetne csábító?
Sőt eredetileg nem is volt férfi az ördög, hanem nő: a Mózes előtti
zsidóvallás Lilithje, a női szépség eszményképe; a görög Maenander
is ilyennek festi le Sybarist. Sőt Socrates igen jó barátságban
tudott élni az ördöggel.</p>
<p>Szigfrid kétségbeestében tele tömte a száját egy darab
sandwichcsel.</p>
<p>– Barátom Kornél segíts! Ez a tudós hölgy a pandecták alá
temet.</p>
<p>Diodora grófnő erre egészen felém fordult. Azt hittem, maga
Minerva száll alá, meduzafős paizsát kihivóan fordítva felém.
<span class="pagenum"><a name="Page_116" id=
"Page_116">-116-</a></span></p>
<p>– No hát önnek mi fogalma van az ördögről?</p>
<p>Szép kis kérdés.</p>
<p>Ha neki adok igazat, akkor le fog nézni, mint üres fejü obligát
udvarlót; ha pedig ellene mondok, ebből párbaj lesz
életre-halálra.</p>
<p>Azt találtam ki, hogy én ebben az európai kérdésben neutralis
maradok.</p>
<p>– Én, méltóságos grófnő, egyáltalán nem hiszek semmiféle
ördögöt.</p>
<p>No! Ebből lett aztán csak igazi «ordalia»: a perdöntő
párbaj!</p>
<p>A grófnő nagy szemei odavillámlottak rám.</p>
<p>– Hogyan? Ön megtagadja az ördög létezését? Hisz akkor ön
megtagadja a keresztény vallást! A római katholikusoknál az
ördögről való hit a vallási decretumok közé tartozik. S a
protestans theologusok, mind Luther, mind a symbolicus könyvek
nyomán egész Schemáját állapították meg az ördög tulajdonságainak.
Vallástalan ön tán?</p>
<p>Veszedelmes positioba jutottam!</p>
<p>Kénytelen voltam magam is előszedni mind azt a tudományomat, a
mi az iskolában a dæmonologiáról rám ragadt. Idéztem a grófnőnek
Becker Boldizsár «Elbüvölt világát», mely az ördög létezését a
nevetségig lehetetlenné teszi. Ezzel szemben a grófnő visszavágott
nekem Spinozával. Én ujból gáncsot vetettem neki Thomasiussal, ki
tudós hadjáratot viselt az ördögidézések és boszorkányperek ellen;
– arra a grófnő engem rationalistának bélyegzett meg. Nagy ütközet
fejlődött ki ebből!</p>
<p>Szigfrid barátom kényelmesen füstölt a regalitásából, közénk
fujva a dohányfüstöt; mely szamojed hit szerint «az ördög tömjéne».
Tetszett neki ez az operette! A két leány, csak tőlük érthető
szemjátékkal beszélt ezalatt egymással.</p>
<p>Én utoljára a legkiméletlenebb harczmódhoz folyamodtam.</p>
<p>– Grófnő! Én orvos vagyok. Nem ismerek olyan testi <span class=
"pagenum"><a name="Page_117" id="Page_117">-117-</a></span> vagy
lelki bajt, a minek valami «oka» nincsen. Vannak miasmák, sporák,
bacillusok, van suggestio, öröklött baj, képzelt betegség; vannak
ragályok, infectiók s azoknak ellenszerei: vaccinatiok,
desinfectiók, prophylaxis, de egy láthatlan szellemnek, a kit az
ördög névvel tisztelünk, mindezekhez semmi köze. Vannak emberek, a
kik rosszat tesznek; de azoknak a gonoszságait vagy a koponya
abnormis növése magyarázza ki, vagy valami önérdek, vágy,
szerelemféltés, boszú képezi az alapját annak a rossz tettnek, a
mit elkövetnek; de nem az ördög incselkedése. Nem hiszem, hogy
volna szellem a világon, akár testben, akár a nélkül élő, a ki
tegye a rosszat: elvből, csak azért, mert rossz, a ki fájdalmat
okozzon valakinek, csak azért, hogy annak a kétségbeesésében
gyönyörködjék. A pokoli indulatot az szüli, a mi az emberen aluli
bennünk: az állat; ne kérkedjünk azzal, hogy emberen felüli lény
nemzette azt: az ördög.</p>
<p>Ezekre a szavaimra mind a négyen elhallgattak egyszerre:
mozdulatlanná lettek és rám néztek. Soha sem feledem el ezt a
nehány pillanatot, a míg ez a zsibbatag mélaság tartott.</p>
<p>Ez az én mondásom lett az én életemnek a fátuma.</p>
<p>Mint orvos, sokat foglalkoztam az idegbántalmak, lelkibetegségek
tanulmányozásával. Voltam a tébolydák megfigyelő osztályában; volt
alkalmam az emberi lélek extravagantiáit szemlélni, melyeknél a
simulatio olyan könnyen összetéveszthető a kórtünettel; kerestem
gyakran a megfejthetetlen talányokat, melyeket a rémtettek
elkövetői adnak fel biráknak és orvosoknak: a midőn a nemes
arczvonások, a behizelgő szemek meghazudtolják a pokolbeli
indulatokat. Mindannyinak a szemében van valami hideg fény, mely
előtte látszik járni a szemnek. Láttam azt a finom nemes arczú
daliát, a ki azokat a leányokat, a kiket brutális szenvedélyének
feláldozott, elébb megölte; láttam a kedélyes nevető arczú
leánykát; a ki minden családtagját megmérgezte egymás után; láttam
a csodatevő szüzet, <span class="pagenum"><a name="Page_118" id=
"Page_118">-118-</a></span> ki évekig elbolondította a legokosabb
embereket. Mindeniknek a szemében ott volt ez az áruló hideg fény,
a mit csak a tapasztalt orvosok vesznek észre.</p>
<p>Mikor ezt az ördögtagadó mondást kiejtettem, abban a pillanatban
úgy tetszett, mintha a rám tekintő mind a három arczban látnám ezt
megdöbbentő kifejezést: mindeniknek a szemében ott volt ez a hideg
sugár.</p>
<p>Eh bolondság!</p>
<p>Vegyük tréfára a dolgot.</p>
<p>– Alkudjunk meg grófnő. Hagyjuk meg a dæmont azoknak, a kiknek
szükségük van rá. Hiszen vannak népek, a kik boldogtalanok
volnának, ha elvennék tőlük az ő ördögüket. Az éjsark közelében
lakó népek például nem a jó Istent imádják, hanem az ördögöt. A jó
Isten a nélkül is meg teszi a mit meg tehet; de az ördög hozza
rájuk a veszedelmeket. Azért ennek kell áldozatot hozni, síppal,
dobbal tisztelkedni, bálványait fókavérrel kenegetni. A jakutok, a
csukcsik a kettős teremtést hiszik. A mi jó, azt az Isten teremté,
a mi rossz, azt az ördög hozta a világra.</p>
<p>– Jó volna, ha ön is hinné ezt a dogmát.</p>
<p>Nevetni kezdtem s azt mondám:</p>
<p>– Például, hogy a rózsákat a jó Isten teremti, a rózsabogarakat
ellenben az ördög.</p>
<p>– Álljunk csak meg ennél a szónál; szakított félbe a grófnő. Az
unokahugaim bepanaszolták önt, a vélt kertészlegényt, hogy ön
azokat a szép aranyszárnyú bogarakat összetapossa.</p>
<p>– Ezek a legkártékonyabb jó barátjai a rózsáknak: nem mondom,
hogy ellenségei, mert nagyon szeretik a rózsákat.</p>
<p>– De azokra az én hugaimnak szükségük van.</p>
<p>– Szükségük? (Nem birtam kitalálni.)</p>
<p>– Mutasd meg Cenni, hogy mit csináltok?</p>
<p>Erre a szőke hölgy előhozott a grottából egy nagy teak-fa
táblát, melyen egy chinai napmadár félig kész alakja <span class=
"pagenum"><a name="Page_119" id="Page_119">-119-</a></span>
látszott. A leggyönyörűbb zománcz-munka, a mit képzelni lehet. S ez
a sok színű zománcz mind a cetoniák szárnyfödeleiből volt
összerakva. A cetoniák szine váltakozó: van aranyos, aranyzöld,
rézbarna, aczélkék, ezek mind nagy gonddal voltak összeválogatva s
a teak-fa táblára pompás mozaikban felragasztva: a napmadár feje és
szárnya piros volt, nyaka kék, begye zöld.</p>
<p>Ah! Tehát nem sentimentális kényeskedés volt a bogárvédelemnek
az oka, hanem industriális speculatio! Ez már megváltoztatja az
eddigi fogalmamat: javit is, ront is rajta.</p>
<p>– Tehát maguk<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> azért szedik össze a
rózsabogarakat, hogy a szárnyukat kitépjék? – Mondám félig
szemrehányóan Cennihez fordulva.</p>
<p>– De aztán elbocsátjuk őket. A nyári szárnyuk megmarad: a télire
még nincs most szükségük.</p>
<p>Ez a leányphilosophia! A mit letépnek rólad, az a téli szárnyad
volt: nekik megtetszett; te pedig élhetsz a nélkül is: nyár
van.</p>
<p>– Figyelmeztetem magukat, hogy a rózsabogarakban méreg van.</p>
<p>– Miféle méreg? kérdezé kiváncsian. (Hogy magyarázzam meg neki
az aphrodisiacumot?)</p>
<p>– Az, a melyik a Bánkbán tragœdiának a fő motivumát képezi.</p>
<p>Erre a szóra akkora füstöt fujt a szemem közé Szigfrid barátom,
hogy más körülmények között insultusnak vettem volna.</p>
<p>A füstön keresztül is észrevettem, hogy Cenni az ajkát
pittyeszti s félretolja maga elől a madarat.</p>
<p>Flamma félre akarta vonni a figyelmemet ezzel a kérdéssel:</p>
<p>– Nemde ez azonos rovar az ó-egyptomiak szent scarabæusával?
<span class="pagenum"><a name="Page_120" id=
"Page_120">-120-</a></span></p>
<p>– Épen nem az. Az egyptomi szent cserebülyről ellenkezőleg azt
hagyta hátra Herodot, hogy az a rózsa illatától meghal. A mint a
rózsák nyilnak a szent, scarabæus rögtön eltünik.</p>
<p>Ez nagyon érdekelte a leánykákat. Én aztán az egyptomi
scarabæusoktól elvezettem őket a délamerikai Hercules-bogárhoz,
mely a szeszes italok iránti szenvedélyét emberi magaslatig tudja
vinni. Ilyenformán szerencsésen átvittem a társalgást a szarvas
ördögökről a szarvas bogarakra. Legalább én azt hittem; de nagyon
csalódtam benne. Diodora grófnő nem az a viador, a ki a kardot
leteszi a kezéből.</p>
<p>– Barátom, mondá: térjen ön meg ebből a veszedelmes skepsisből.
A ki az Istent tagadja meg, annak az Isten megbocsát, mert az Isten
irgalmas, kegyelmes, jóságos; de a ki az ördögöt tagadja, azon az
ördög boszút áll!</p>
<p>E szóknál a szemembe nézett merőn.</p>
<p>Ennek a szemében is ott láttam azt a hideg lángot!</p>
<hr class="tb" />
<p>Szerencsére új vendégek érkeztek, hintók gördültek be a kastély
udvarára.</p>
<p>A mi kortesvezéreink jöttek meg.</p>
<p>Mi férfiak siettünk az elfogadásukra, búcsut véve a hölgyektől.
Diodora grófnő meghitt bennünket ebédre a kastélyba; a két lányka
ott maradt a köröndben a napmadarat kiegészíteni.</p>
<p>Mi pedig tartottunk a vadászlakban conferencziát a megindítandó
új választási hadjárat jövendő tervezete felől.</p>
<p>Eddigelé nem voltam ennek a titkaiba beavatva. De most már ki
lett mondva, hogy magamnak is tettleges részt kell azokban vennem;
mert komoly a dolog.</p>
<p>De mondhatom, hogy az értekezlet után szörnyen lenéztem az
ördögöt.</p>
<p>Szegény pára!</p>
<p>Jőjjön ide mi hozzánk, mikor képviselőválasztás van,
<span class="pagenum"><a name="Page_121" id=
"Page_121">-121-</a></span> s iratkozzék be a korteseink közé
benevolus auditornak. Itt tanulhat valamit!</p>
<p>Hanem hát mindez elveink diadaláért történik! A czél szentesíti
az eszközöket!</p>
<h2>A NÉGYLEVELÜ LÓHERE.</h2>
<p>Ettől a naptól fogva mindennapos lettem a vernőczi kastélyban.
Ha éjszakára hazamentem is a magam odujába, másnap délre már ott
voltam megint. Elhitettem magammal, hogy hivatalos dolgaim hínak
oda.</p>
<p>Egy párszor a kastély tündérei is leszálltak a magasból, az én
ősi fészkem meglátogatására. Tudtam már a házi gazdát adni.
Kényelemre nézve ugyan nem volt hasonlítható az én váracskám az ő
nyári palotájukhoz; de voltak érdekességei. Megmutathattam a
hölgyeknek a nagybátyám ritkaságait: aztán beszélhettem nekik a
kastélyunkban végbement rémtörténetekről; befalazott asszonyokról,
s lenyakazott imádókról.</p>
<p>A mi kastélyunknak is volt veres barátja (templárius) és fehér
asszonya; a kik éjféli órakongásra végigsétálnak a zártajtós
szobákon. Ezt irigyelték is tőlem. Hja, kisérteteket nem lehet
Párisból megrendelni a tapissiérnél.</p>
<p>Gondoljuk el csak, minő nagy előny az egy házasulandó ifjúnál,
ha a jövendőbelijének még házi kisértetet is móringolhat? Ez sokat
vethet a kelengyében.</p>
<p>Csak egyről nem tudtam magamnak számot adni: hogy a három hölgy
közül melyiknek a hangját szeretném, ha az üresen kongó szobáimat
állandóul betöltené? Mind a háromnak egyformán tudtam bámulni a
szellemi tulajdonságait. Diodora grófnő bölcsesége épen úgy
meghatott, mint Cenni szilaj szeleburdisága, míg Flamma mélázó
hallgatása legjobban beleillett abba a rámába, a mit házi
oltárképemnek szántam.</p>
<p>A másik kemény dió, a mit nem birtam feltörni, az <span class=
"pagenum"><a name="Page_122" id="Page_122">-122-</a></span> volt,
hogy három ilyen szép, gazdag, előkelő leánynak miért nincsen
komoly udvarlója?</p>
<p>Jár a házukhoz elég fiatal úrfi közelből, távolból; de egyik sem
árul el komoly hajlamokat.</p>
<p>El kellett fogadnom Szigfrid magyarázatát, hogy a két leány még
gyermek: azoknak nőni kell még; most kerültek ki a kolostorból;
Diodora grófnő pedig valóságos idegenkedéssel viseltetik a férfinem
iránt. Az nem is szándékozik férjhez menni, hanem alkalmasint
felcsap valamelyik zárdába fejedelemasszonynak.</p>
<p>No ezt az utóbbit nem hittem el. Diodora vallásos lelkületü volt
ugyan: egész a bigotteria határáig; de az élet örömeitől nem
zárkózott el. Inkább hiszem azt, hogy a férfiak féltek ő tőle. Az
ilyen bölcs és erős akaratu hölgyet vagy olyan férfi veheti nőül, a
ki bizik magában, hogy még eszesebb, még erősebb lelkű tud lenni,
mint ő, vagy a ki szándékosan rabszolgája akar lenni a maga
asszonyának. Engem tüntetőleg kegyelt a grófnő. Disputáló társa
voltam. Ha ő felállított egy paradoxont, én felállítottam a másikat
s a harczképtelenségig folytattuk a viadalt. Ő is sokat olvasott,
én is: a hol ő utazott, ott én is mind megfordultam; művészetről,
építészetről, világirodalomról ép olyan vakmerő itéleteket tudam
hozni, mint ő: antipoláris nézetek mellett.</p>
<p>Voltak aztán olyan terepek, a miken teljesen parallel futottak a
nézeteink. A politikában épen olyan conservativ elveim voltak mint
ő neki, s a magyar konyhát épen úgy elitéltem, mint ő. S ennek a
manifestálásához nem közönséges bátorság kivántatik. Rhinoczeros
szive legyen annak, a ki azt ki meri mondani, a Kárpátok és az
Adria között, hogy a demokratia, meg a töltött káposzta nem
egészséges a magyarnak.</p>
<p>Ez volt a második stádium, a midőn Diodora grófnő és én
szövetséges táborainkat egyesítve, megütköztünk az ellenséges
közvéleménnyel. Ez már egy lépés volt a «consortium» felé.
<span class="pagenum"><a name="Page_123" id=
"Page_123">-123-</a></span></p>
<p>A harmadik stadium pedig aztán az volt, a midőn Diodora grófnő
általam legyőzöttnek vallá magát, és ez is bekövetkezett.</p>
<p>S ez igazán erős küzdelem volt. Diodora volt a támadó fél. Ő
rohant meg engem a legerősebb fortificatioimban. Az orvosi
tudományt tette nevetségessé. Hogy az egész pathologiánk,
therapeuticánk nem éri meg azt a porzót, a mit a receptekre
hintenek, hogy belgyógyászatunk most is ott van, a hol Galenus
idejében, hogy hirhedett orvosi celebritásaink nem jobbak
Paracelsusnál, hogy gyógyszereink legjobb esetben egyenlő hatásuak
a lourdesi szentelt vízzel, de legtöbb esetben a méregkeverés
kategoriájába tartoznak, és hogy ő még soha orvosságot be nem vett,
s az ő alcovenjénék a kárpitjait még orvos kétfelé nyilni nem
látta. Ő az orvosi tudományban nem hisz.</p>
<p>Én engedtem neki, hogy kibeszélje magát, akkor aztán elmondtam
neki, hogy én a nélkül, hogy kikérdeztem volna, meg tudom mondani a
tekintetéből, hogy ő miben szenved? hogy van időközönkint
előforduló idegbaja; hogyan kezdődik? minő jelenségei vannak?
mindezt a legrészletesebben.</p>
<p>Erre ő nagyot bámult s azt mondta, hogy igazam van.</p>
<p>Még halandó ember soha nem részesült tőle ebben a
concessioban.</p>
<p>Honnan tudom én ezt?</p>
<p>Mondtam neki, hogy nagy praxisom volt női idegbajok
gyógykezelésében.</p>
<p>Ekkor annyira megtörte magát, hogy azt kérdezé tőlem: lehet-e
ezt a szenvedést meggyógyítani?</p>
<p>Megmondtam neki őszintén, hogy teljesen elmulasztani nem lehet,
de tetemesen enyhíteni és rövidebbé tenni lehet, még pedig minden
méreg itatás nélkül: czélszerű massage által.</p>
<p>– Kár hogy nincsenek nálunk női orvosok. Én férfitől orvosi
segélyt nem fogadok el.</p>
<p>– Ez is kórtünet; – sőt alap oka a bajnak. <span class=
"pagenum"><a name="Page_124" id="Page_124">-124-</a></span></p>
<p>Nem akarta elérteni.</p>
<p>– Azt nem találja a grófnő visszatetszőnek, hogy egy lelki bajt
meggyónjon a papnak, a ki férfi; – a testi bajt nagyobb szégyennek
tartja a véteknél?</p>
<p>– Ismét igaza van önnek…</p>
<p>… Egy nap kétszer adott igazat.</p>
<p>Óriási lépéseket tettem a hódításban. Utban voltam hozzá, hogy a
megközelíthetetlen Diodora grófnő maga kérjen meg – házi
orvosának.</p>
<p>E közben minden nap jöttek mentek a pártvezérek; tanakodtak,
tudósításokat hoztak; a hadi tanácsban a grófnő maga elnökölt.</p>
<p>Ez volt a «végrehajtó bizottság.»</p>
<p>Mikor a tanácskozás a kényes pénzügyi kérdéshez jutott, akkor a
grófnő oly gyöngéd volt, hogy engem eltávolított.</p>
<p>– Ez önre nem tartozik. A prózai pénzkérdés. Menjen ön a
lánykákkal sétálni a parkba.</p>
<p>S én olyan naiv voltam, hogy elhittem, miszerint csakugyan van a
világon egy «cassa nemonis», a melyből az olyan nagybecsü
celebritásoknak, a milyen én vagyok, a választási költségeit
fedezni szokta a párt.</p>
<p>Ha valaki azt kérdezte volna tőlem, hogy mért vagyok én olyan
sokat érő celebritás? bizony nem tudtam volna rá mit felelni. De
hát így volt, s a tények erősebbek a logikánál.</p>
<p>A «leánykák» a park mezején járkáltak: kerestek négylevelü
lóherét.</p>
<p>A melyik hamarább talál négylevelű lóherét, az megy férjhez
legelébb.</p>
<p>Én oda mentem hozzájuk és segítettem nekik keresni. Én találtam
legelébb négylevelű lóherét. – Oda akartam adni Cenninek.</p>
<p>– Csak tartsa ön meg magának, az önnek a szerencséje.</p>
<p>– Mit csináljak én ezzel a szerencsével? <span class=
"pagenum"><a name="Page_125" id="Page_125">-125-</a></span></p>
<p>– Ön fog megházasodni még az idén.</p>
<p>– Hirem és tudtom nélkül?</p>
<p>– De hát igazán komolyan kérdem: mért nem házasodik ön meg?</p>
<p>– Én is igazán és komolyan felelek rá. Azért, mert azok a
hölgyek, a kik hozzám jönnének, nekem nem ideáljaim, a ki pedig
ideálom volna, annak meg rendesen én nem kellek.</p>
<p>– S micsoda tulajdonságokkal kell birni az ön ideáljának?</p>
<p>– Először is szépnek és fiatalnak kell lennie, azután eszesnek
és műveltnek, továbbá jó szivünek és derült kedélyünek. Azt is
óhajtom, hogy mindig elegáns legyen, s annál fogva saját vagyonnal
is kell birnia; mert az enyém női luxusra nem elég. És a mi
legfőbb: az, hogy szeretetből jőjjön hozzám.</p>
<p>– Én tudok egy nőt, a ki mind ezeknek megfelel.</p>
<p>– Ah! A házasságok a lóherésben köttetnek?</p>
<p>– No ne tréfáljon. Komolyan beszélek. Mért nem veszi ön el
Diodora nénémet?</p>
<p>Ez a kérdés csakugyan banditaszúrás volt; nem voltam készen az
elhárításra.</p>
<p>– Azért, mert több eszem van, mint azoknak a vándormadaraknak, a
mik a világító torony reflexének neki repülnek, s ott betört orral
rakásra hullanak.</p>
<p>– Nem értem a hasonlatot.</p>
<p>– Ismeri «Turandot» történetét?</p>
<p>– Nem ismerem. Regényt meg szinművet még nem adtak a kezembe. De
már a nénikémről többször hallottam azt mondani, hogy a valóságos
Turandot herczegnő. Ez úgy hiszem olyan mesealak, a ki a kérőit
agyonkinozza. Igaz, hogy Diodora is kegyetlenül tud bánni a
férfiakkal, de nem azért, mintha gyülölne minden férfit; hanem
azért, hogy még eddig, a ki hozzá közelített, azt mind igen
inferior eszünek találta. Ezek a kedvkereső, gondolat elleső,
szépeket mondó udvarlók az ő szemében nem emberek, <span class=
"pagenum"><a name="Page_126" id="Page_126">-126-</a></span> hanem
majmok. Ellenben ön imponál neki. Van bátorsága ellene mondani s őt
a nézeteitől eltéríteni. Azt csak mi tudjuk észre venni leányok,
hogy minő hatása van egy férfinak egy másik leányra.</p>
<p>(Csodálatos! Még regényt nem olvasott, s ezt már
megtanulta!)</p>
<p>– Mikor ön eltávozik akkor olyan levert, oly kedélytelen.
Mindent elfelejt, oly szórakozott s mikor már önnek a kocsiját
meglátja közelíteni az erkélyről, egyszerre felderül; ki lesz
cserélve, nyájas és szelíd lesz. Talán mi ezt nem vesszük észre?
Ugy-e Flamma? – Aztán mikor mi önre valami tréfás megjegyzést
teszünk (hát bizony teszünk, előttünk leányok előtt nincs semmi
szent), akkor Diodora egyszerre olyan komoly lesz; tart nekünk
olyan ethicai leczkét, hogy megtanulhatjuk belőle, miszerint a
férfiak között is vannak gyémántok: igaziak és hamisak. A mi a
jellemből kisugárzik, az az igazi gyémántnak a tüze. Ah, ha én
önnek mindent elmondhatnék! Ön büszke ember. Várni akar addig, a
mig Diodora kéri meg önt. De még talán akkor is rátartaná
magát.</p>
<p>– Meglehet.</p>
<p>– Meglehet? Olyan drága ön?</p>
<p>– Engedjék meg a grófnők, hogy elmeséljem önöknek egy jó
barátomnak a történetét: a miről jót állok, hogy elejétől végeig
igaz.</p>
<h2>AZ ÉN KEDVES BARÁTOMNAK A TÖRTÉNETE.</h2>
<p>Mikor arról volt szó, hogy mondok egy mesét, a két leány menten
letelepedett a fűbe.</p>
<p>Hát biz ezt a szép aranyvirágokkal áttört bársony szőnyeget nem
is csupán a paraszt leányok számára teremtette a jó Isten. Egy szép
ágbogas jazminbokor adta hozzá az árnyékot: tele volt illatos
virággal. A méhdöngés képezte a chorust. <span class=
"pagenum"><a name="Page_127" id="Page_127">-127-</a></span></p>
<p>S ha már ők leültek a fűbe, én sem maradhattam fenn eget
támogatni; magam is oda térdeltem le a lábaikhoz.</p>
<p>Illendő felügyelet alatt valánk: a kastély ablakából épen ránk
lehetett látni. Aztán meg egy sárgarigó is ott volt a berkenyefán
gárdedámnak s közbe-közbe kiáltott «no no te fiú!»</p>
<p>Flamma a pimpimpáré szárakból készített kösöntyüket s azokkal
könyökig tele rakta a karjait, a füleire is akasztott egyet-egyet.
Cenni azonban annyira benne volt a lánczkovácsolásban, hogy
ugyanazon becses anyagból nyaklánczot dugdosott öszsze.</p>
<p>– Tehát van én nekem egy igen kedves barátom; a legelső
históriai nevek egyikét viselő grófi család sarja, a szabadságharcz
alatt bátor, hős katona, daliás alak, gyönyörű fej, elpusztíthatlan
testi erő, s azzal versenyt tartó szellemi tehetség, tiszta jellem,
kemény vasakarattal összetalálkozó gyermeteg kedély, a kinek még
férfi korában is parancsolt az édes anyja, hanem azonkivül aztán
semmi potentátja a kerek világnak. A ki csak egyszer találkozott
vele az életben, az mingyárt megszerette. Kicsiny és nagy csak
arról ismerte, hogy soha sem kért, csak mindig adott.</p>
<p>– Ah? Meg van még ez az ön kedves barátja? szólt bele Cenni.</p>
<p>– Meg van. Csak hogy most már vén sas. Mert ez az eset harmincz
évvel ezelőtt történt vele, a mikor még a kettőnk közötti barátság
abból állt, hogy ő a térdén lovagoltatott engem, én meg fújtam a
cserép trombitát, a mit tőle kaptam.</p>
<p>A szabadságharczban az én barátom mint huszárhadnagy szerepelt.
Derék katona volt. Mikor aztán az orosz hatalom elnyomta a magyar
hadsereget, ő is külföldre menekült. A vagyonát itthon elkobozták,
őt magát halálra itélték s az arczképét a bitófára szegezték.</p>
<p>– Ah, az nagyon érdekes lehet! Egy ember, a ki «in effigie» fel
van akasztva! szólt közbe Cenni. <span class="pagenum"><a name=
"Page_128" id="Page_128">-128-</a></span></p>
<p>– Az angol hölgyek is úgy találták. Az én barátom sok
hányódás-vetődés után a szabad britt földre menekült.
Francziaországba nem volt neki szabad menni, mert Napoleon Lajos a
köztársaság elnöke azokat a magyar emigránsokat, a kik gyanuban
voltak előtte, hogy Ledru Rollinnal fújtak egy követ, még keresztül
utazni sem engedé.</p>
<p>Angolhonban annál rokonszenvesebben fogadták a magyar
számüzötteket, különösen az én kedves barátom egyszerre otthonossá
lett az angol előkelő társaságban. Általában az egész magyar
emigratióról el van ismerve, hogy a legnobilisabban viselte magát;
nem kunyorált, nem conspirált, nem veszekedett; igyekezett mindenki
valami dologhoz jutni, s a maga emberségéből megélni.</p>
<p>Azok között, a kik az én barátomat kastélyaikban családtagként
fogadták, volt egy előkelő hölgy. Árvaleány, szép és szellemdús,
roppant vagyon örököse. Épen, mint Diodora grófnő. Kezéért
versenyeztek Ó-Anglia legderekabb ifjú lordjai. És a nemes hölgy
valamennyi kérője közül a vagyontalan magyar számüzött grófot
választá, a ki nem is volt kérője. A hölgy maga ajánlotta föl neki
a kezét.</p>
<p>– Ezt nem is találom valami rendkivüliségnek, mondá Cenni.</p>
<p>– Én sem. Mindenki abban a véleményben volt. Egy ideális hölgy,
a ki rajong az eltiport Magyarországért; annak egyik nagyhirü fiát,
a délczeg daliát, a szellemdús idegent megismerve, halálosan belé
szeret, senkije sincs, a ki elhatározását akadályozza, mindenki azt
mondá: egymáshoz illő pár!</p>
<p>Az esküvő Wight szigetén ment végbe, a magyar emigransok akkori
kiváltságos menhelyén. Két magyar menekült celebritás volt az
esküvőnél a násznagy, az egyik nagyhirű vezértábornok. A lakodalmi
déjeuner után, a mint a nász-torta megtörésével a szokásos toasztok
el lettek mondva, a két násznagy búcsút vett az ifju pártól, s kiki
ment a maga dolga után. <span class="pagenum"><a name="Page_129"
id="Page_129">-129-</a></span></p>
<p>Ekkor azt mondá a menyasszony a vőlegénynek:</p>
<p>(Cenni megint közbe csevegett: «most már feleség a férjnek»)</p>
<p>– Tessék elvárni a végét! Tehát azt mondá a grófnő a
grófnak:</p>
<p>«Kedves gróf. Én most megyek a gőzhajóra, mely ez órában indul
Calaisba.»</p>
<p>«És aztán?»</p>
<p>«Aztán Párisba, ott akarok lakni.»</p>
<p>Az én barátom elbámult.</p>
<p>«Hát nem tudja milady, hogy én ki vagyok tiltva
Francziaországból? nekem nem lehet önt Párisba kisérnem.»</p>
<p>«Nem is kivánom öntől, édes gróf. Ön itt maradhat, vagy mehet a
világba a merre tetszik. Nekem csak az ön nevére volt
szükségem.»</p>
<p>S azzal a szép istennő ott hagyta az én barátomat a szép Wight
sziget partján a menyegző után másfél órával – egy «god bye» nélkül
és egy shilling nélkül, mint egy elátkozott élő halottat.</p>
<p>Huszonöt esztendeig nem tudott az én barátom ez átok
szövevényéből kiszabadulni. Az alatt talált nőt, a ki hiven,
önfeláldozóan szerette, kisérte országról-országra, egyik
veszélyből a másikba; türte vele együtt a nyomort, ápolta,
dolgozott érte. Igaz felesége volt; s ennek a nőnek nem tudott adni
nevet, – gyermekeinek nem adhatott keresztelő vizet. Angliában nem
kezdhetett válópert, mert oda kincs kell; Francziaországba nem
mehetett a neje után, mert onnan ki volt tiltva; Magyarországra nem
jöhetett perelni, mert itt el volt itélve. – Huszonöt esztendeig
kellett neki viselni ezt a megvarázsolt lánczot, a mit egy mesebeli
tündér, egy tengervizi sellő, kegyetlen hidegvérrel a kezére
kapcsolt. Előbb Magyarországon helyre kellett állni az
alkotmánynak; elébb a magyar királynak meg kellett koronáztatni,
hogy ő végre lerázhassa fejéről ezt a gúnykoronát s családját,
gyermekeit őskastélyába bevihesse. Csakhogy akkor már az én
barátomnak ősz <span class="pagenum"><a name="Page_130" id=
"Page_130">-130-</a></span> szakálla volt és kopasz feje. – Hát mit
vett el tőle az a kegyetlen tündér? – Semmit! Csak a nevét! Arra
szüksége volt. – Csak a szárnyborítékát szakította le a
rózsabogárnak, azért a nyári szárnya megmaradt; repülhetett, a
merre akart.</p>
<p>(A két leány egymás szemébe nézett némán. Előadásom nagyon is
közvetlen volt, úgy beszéltem, mintha én lettem volna magam úgy
meggyötörve.)</p>
<p>– Hát már most, ha egy ilyen eset megtörténhetett az én
barátommal, a ki egy fényes nevü mágnás, egy hős dalia, a férfiak
és asszonyok kegyencze, mit várhatok akkor én a fejemre, ha azt egy
büszke istennőnek a kezébe adom, a ki nem vívtam ki nevemnek
egyebet, mint gúnyt? Voltam egy kuruzsló doktor; vagyok egy bukott
követ; leszek egy tót király!</p>
<p>Cenni megragadta mind a két kezével a kezemet.</p>
<p>– Nem! Nem! Ön nem fog igy járni! Ön nem ismeri a saját
értékét.</p>
<p>Ekkor a jazmin bokor mögül egy férfihang szólalt meg.</p>
<p>– Szabad megzavarnom a pásztorórát?</p>
<p>Szigfrid volt ott.</p>
<p>Az én nagy emphaticus előadásom alatt egyikünk sem vette észre
közeledését.</p>
<p>Erre mind felugrottunk a fűből.</p>
<p>Szigfrid sarcasticus hangon mondá:</p>
<p>– Majd ujra össze lehet kötni a lánczot. Most Antinous úrnak a
kastélyban van dolga. A végrehajtó bizottság várja.</p>
<p>– Maga kiállhatatlan ember! Mondá Cenni s az egész oroszlánfog
lánczot a nyakába dobta. Jer Flamma, menjünk sandolinozni.</p>
<p>A két leány elszaladt a pázsiton keresztül a tó felé, hol az
egyik, hol a másik tekintett vissza csintalanul nevető
arczczal.</p>
<p>– Hát mi dolga van velem a végrehajtó bizottságnak? kérdezém
Szigfridtől. <span class="pagenum"><a name="Page_131" id=
"Page_131">-131-</a></span></p>
<p>– Annak nincs, de nekem van.</p>
<p>– Úgy látszik – sürgős?</p>
<p>– Ha nem idejét mult. Kedves Kornél, te egy lépéssel túl vagy
azon a határon, a hol a barátság végződik. Te az én rétemben
kezdesz kaszálni. Nem tudnád talán, hogy én Cennibe szerelmes
vagyok?</p>
<p>– Nem tudtam eddig. De elhiszem, ha mondod.</p>
<p>– S te kezdesz Cenninek veszedelmesen udvarolni.</p>
<p>– Biztosítlak róla, hogy eszemben sincs ilyen merénylet.</p>
<p>– Hát akkor ő udvarol neked. Annál rosszabb.</p>
<p>– Abban még jobban csalódol.</p>
<p>– Azt gondolod, nincs távcső a kastélyban, mely mindent apróra
megláttat; az egész jelenetet, a mi itt most lefolyt.</p>
<p>– Kár, hogy távhalló is nincs mellette, hogy hallhattad volna,
miről beszéltünk?</p>
<p>– Nem kerestél négylevelű lóherét s nem adtad azt Cenninek?</p>
<p>– Most is itt a mellényzsebemben, nesze neked adom. Aztán vedd
nőül te Cennit.</p>
<p>– Vigyázz, mert szavadon foglak.</p>
<p>– Leszek kérő násznagyod.</p>
<p>– Szavadon foglak!</p>
<p>– De hát miért is nem veszed el, ha szereted?</p>
<p>– Őrjöngök érte! De még azonkivül egyéb ok is van. Cenninek van
egy millió forint hozománya, a mit a nagyatyja hagyott rá. Ez most
az én gazdaságom intenziv berendezésénél egészen belequadrálna a
plánumomba.</p>
<p>– Első leszek, a ki gratulálni fog hozzá.</p>
<p>– Ez nekem nem elég. Elő kell segítened. Nagynéném nem akarja
Cennit hozzám adni. Nem tetszenek neki az életnézeteim. Azt hiszi,
hogy frivol, csapodár, egy szóval, hogy «viveur» vagyok.</p>
<p>– Mondd neki, hogy majd megváltozol, ha házas lész.</p>
<p>– Mondtam már, de nem hitte el, – magam sem hittem. <span class=
"pagenum"><a name="Page_132" id="Page_132">-132-</a></span> Aztán
más is van a dologban. Cenni nagyatyja úgy hagyta a millióját az
unokájára, hogy a mig férjhez nem megy, annak a jövedelméből tartja
Diodora a leányt jó felügyelet alatt. No hát Diodora tante is
tanult annyi sublimior mathesist, hogy ki tudja számítani,
miszerint Cenni fügében és datolyában nem eszik meg évenkint
ötvenezer forintot: a többi a jó felügyeletre marad. «Ezért» nagyon
jó Diodorának az, hogy korán van még a leánynak a férjhezmenés.
Várhat még egy pár esztendeig. De én nem akarok Tantalust játszani.
Vagy talán várjak, mig egy másik gazember elüti a kezemről?
Pardon!</p>
<p>– Én nem veszem magamra a «gazembert». Csak üssed bátran.</p>
<p>– No hát akkor segítsd elő tervemet. Megigéred?</p>
<p>– Föltétlenül.</p>
<p>– Én Diodora háta mögött fogok megesküdni Cennivel. Az így lesz.
Diodorának szoktak lenni erős neuralgicus bántalmai, s minthogy
azok ellen sem orvosi segélyt, sem gyógyszert nem használ, olyankor
egész nap fekszik sötét szobában s senkit nem tűr el maga mellett,
mint Flammát. Ez a jó teremtés ápolja ilyenkor, s ő meg a
mellékszobában van consignálva, s jutalmul olvashatja Flammariont,
vagy Jules Verne ártatlan regényeit lámpa mellett. Egy ily napon
Cenni egészen felügyelet nélkül van hagyva. A társalkodónő nem
számít: azt odateszszük a hová akarjuk. – Már most ide hallgass! Ez
a tervem. Én tartok itt a vadászomnál rezervában egy páter
capucinust. – Jó czimbora! lehet vele okosan beszélni. Ezzel a
páter Paphnutiussal. Az erdőben van egy kis fogadalmi kápolna. Ott
végbe mehet az esküvő. Te, és a Mukicza lesztek a násznagyaim. No
hát? «Ember teszi a fogadást; agg eb, ki megállja?» Majd mindjárt
megtudom, hogy nem te vagy-e az a «gazember», a ki maga
techtl-mechtlez Cennivel?</p>
<p>– Azt menten megtudhatod. Elvállalom a násznagyságot. Hanem
akkor aztán én futhatok innen, a hogy a négy <span class=
"pagenum"><a name="Page_133" id="Page_133">-133-</a></span> kerekem
visz. Mert Diodora grófnő szeme elé az ilyen perfidia után nem
lehet kerülnöm.</p>
<p>– Au contraire. Nem futsz el, itt maradsz. Épen a te missziód
lesz Diodorának szépen sub rosa tiz cseppnyi dosisokban beadogatni
ezt a keserű gyógyszert, vagy átmagnetizálnod belé: egy szóval
impregnálnod azt az ideát, hogy az unokahuga már férjhez ment, s
aztán kibékítened őtet velünk. Mert Diodorát sem akarjuk magunktól
elvadítani. Három milliója van s nem akar férjhez menni.</p>
<p>Már ettől fáztam egy kicsit.</p>
<p>Ekkor aztán könyörgésre fogta a dolgot. Olyan szépen tudott
előttem rimánkodni.</p>
<p>– Kedves barátom. Édes Kornélkám! Senki a világon nem bír azzal
a varázszsal Diodorával szemben, a mivel te! Én tudom azt. Ha te
adod elő neki a fait accomplit, akkor recipiscal: megadja magát
«ins unvermeidliche». Téged a prima furiában is regardirozni fog.
Ha te capacitálod, az átok áldássá válik a szájában. Egész
életemben háladatos leszek hozzád. A félvilággal megverekszem
miattad. Az első szülöttemet Kornélnak kereszteltetem.</p>
<p>Utoljára is nem tudtam neki ellenállani.</p>
<p>– No hát üsse part! Nem bánom, leszek násznagyod, vőfényed,
fürmendered! S már most nesze a négylevelű lóhere: hordd te a
zsebedben.</p>
<p>– Barátom! – Többet nem tudott mondani. Félrefordult, selyem
zsebkendőjével eltakarta szemeit.</p>
<p>Sirt? – Vagy talán nevetett?</p>
<h2>HOGYAN ÓJTJÁK BE A RÓZSÁT?</h2>
<p>Ugyanaz nap a déjeuner után eszembe jutott, hogy a
rózsaszemzéseket fel kell már a háncs alul bontani, s a hol a szem
meg nem eredt, azt ujra beójtani.</p>
<p>– Tanítson ön meg engem rózsákat beszemezni, szólt hozzám Flamma
grófnő. <span class="pagenum"><a name="Page_134" id=
"Page_134">-134-</a></span></p>
<p>Nagyon örültem rajta, hogy ilyen rurális mulatsághoz támadt
kedve. Az bizony egyike a legnemesebb élvezeteknek.</p>
<p>Flamma engedelmet kért rá a nagynénjétől. Azt akadálytalanul
megkapta. Majd akkor, a midőn a társaság a vadászlak melletti
térségen lawn tennyst fog játszani, vehet tőlem leczkét a
horticulturából. Ugy is ügyetlen a lapdázásban. A rózsatelep ott
van mindjárt a játékhely szomszédságában. Legalább, ha a lapda
odatéved, lesz a ki visszahajigálja.</p>
<p>Tehát én, mikor ketten a rózsahelyen voltunk, elkezdtem
magyarázni Flammának: legelőször a vadrózsa alanyon az ójtókéssel
egy T alaku duplametszést kell csinálni.</p>
<p>– Vigyázzon ön magára, mondá halkan a grófnő.</p>
<p>Én azt hittem, attól tart, hogy meg vágom a kezemet.</p>
<p>Ő azonban ismétlé a mondást.</p>
<p>– Vigyázzon ön magára: önnel egy rosz tréfát akarnak
csinálni.</p>
<p>Rábámultam. Erősen meg voltam lepve.</p>
<p>– Kicsoda?</p>
<p>– Csak magyarázza ön tovább, mit kell azután csinálni a
beójtandó galylyal. Ügyelnek ránk a játszóhelyről.</p>
<p>– Azután a nemes galyból kiválasztunk egy jól kifejlett szemet.
– Ki akar velem tréfát űzni?</p>
<p>– Ez a szem jó lesz. – Szigfrid.</p>
<p>– Szigfrid. Micsoda tréfát?</p>
<p>– Az az egész titkos házasság, a miben önnek, mint násznagynak
kell szerepelni, puszta komédia. A kapuczinus, a ki a szertartást
végzi, egy brünni szinész lesz, a neve Seestern.</p>
<p>Kicsi hija, hogy az ujjamba nem vágtam az ójtóág helyett.</p>
<p>– Hisz én nekem Szigfrid esküdött, hogy halálosan szerelmes
Cennibe. S őt minden akadály ellenére nőül akarja venni.
<span class="pagenum"><a name="Page_135" id=
"Page_135">-135-</a></span></p>
<p>– Minek?</p>
<p>– Minek! (No még ilyen furcsa kérdést sem hallottam.)</p>
<p>– Hát aztán mutassa ön, hogyan kell a szemet levágni a
galyról?</p>
<p>– Egy paizsforma metszést csinálunk a szem fölött és a két
oldalán: igy. – Nekem azt mondta Szigfrid, hogy neki szüksége van a
Cenni grófnő hozományára, a mi egy millió forint s a Diodora
nagynénjénél van letéve.</p>
<p>– Adja ide a kést, meg az ójtóágat, hadd csinálom meg magam.
Cenni nem unokahuga Diodorának: mert az egy fiatalon elhalt
szinésznőnek a leánya, a kit Diodora örökbe fogadott s szeszélyből
comtessenek czímeztet. Ő bérmálta el a kis lányt «Cenerentola»
névre, rövidítve «Cenni». De az igazi neve «Klára». Ő neki semmi
hozománya nincsen, azon a kelengyén kivül, a mit Diodora ád vele,
ha férjhez veszik. Az az egy milliónyi örökség az enyém. Jól van
igy a szem levéve?</p>
<p>– Nem jó; mert a szem gyökér-csirja beleszakadt. Egy keveset a
fából is hozzá kell hasítani. – De hát mit akar Szigfrid ezzel a
tréfával?</p>
<p>– Ne legyen ön olyan izgatott. A szemzéshez nyugodt vér kell.
Mutassa meg hát, hogyan kell a szemet kivágni fás részszel együtt.
– Ez a terv. Az esküvő után, azon a napon, a melyen Diodora az
idegbajával mozdulatlanul fekszik a szobájában, én pedig mellette
őrködöm: a vadászkastélyban víg nászlakomát csapnak. A vége felé a
czimborák versenyt isznak, a vőlegény garázda lesz. A menyasszony
elirtózik tőle. Kiszakítja magát erővel a kezei közül, s oda
menekül a társaság egyetlen józan és lovagias tagjához: önhöz. A
vőlegény, mámortól elgyalázva öntudatlan lesz. Önt meghatja a
pillanat hevélye: a szép menyasszony kétségbeesése, könyei. Az
esküszik a csillagokra, hogy vőlegényét megutálta, gyülöli, nem
akar az övé lenni többé. Megvallja, hogy egyedül önt szerette
mindig. Ön nem állhat ellent a bűbájnak: erőre kap a szenvedély, a
lovagiasság a szivében, s mikor az üldözött <span class=
"pagenum"><a name="Page_136" id="Page_136">-136-</a></span>
mennyasszony már az ablakon akar kiugrani, hogy a tivornya helyéről
megmeneküljön, nemeslelküleg oltalma alá veszi. Menedéket kinál
neki saját házánál. Kocsija befogva. Elhajtand vele. Azonban az
összebeszélt czimborák már ott lesik az utban. Elfogják.
Constatálják a menyasszonyrablást. S végül lesz belőle egy óriási
nagy hahota. – De kérem: adja ide azt a levágott szemet s mutassa
meg, hogyan kell a T betübe beilleszteni.</p>
<p>Ugy reszketett a kezem, hogy nem tudtam semmit megmutatni.</p>
<p>– De hát miért akarják azt tenni?</p>
<p>– Hát hogy legyen egy jó mulatság! Ezt nálunk ugy hiják, hogy
«ugratás». Nem vette ön ezt még soha észre? A ki a mi társaságunkba
vegyül, azt ugratni kell; kivált ha applombbal, praepotentiával lép
fel, ha tetszeleg, ha szerepet játszik. A mint megtudják, hogy mi a
vesszőparipája, akkor azon ugratni kell! hopp hopp! Az egyiket
ugratják a poharazó asztalnál, a másikat a kártyaasztalnál,
harmadikat az udvarlásban, a leánykérésben, a párbajban. Némelyik
akkorát ugrik, hogy a nyakát töri. De szépen ugrott, tapsolnak
neki. – Önt már ugratták egyszer. A politikában. Az volt a gyönyörű
«peace» – az érdekes «run», hopp hopp! Az a képviselőválasztás. Egy
lófejjel győztünk. De ez nem elég. Holt versenynek kellett belőle
lenni, hogy következzék az akadályverseny: a második választás:
hopp hopp! Egyik ugratás a másik után, itt egy sövény, ott egy
korlát: hopp hopp! míg az utolsó akadálynál letörik a favorit, az
urlovar beleesik fejtetőre a vizárokba. – Hanem interessant volt. –
De kérem, ne rágja össze azt az ójtóágat. – Ne fordítsa arczát a
játszók felé.</p>
<p>Ide néznek.</p>
<p>Valóban meg kellett az arczomon látszani mindannak, a mi e
perczben a lelkemben dúlt: virított rajta a szégyen, a harag, a
csalódás.</p>
<p>– De hát miért teszik ezt én velem? Mit vétettem én <span class=
"pagenum"><a name="Page_137" id="Page_137">-137-</a></span>
Szigfridnek? Mi érdeke van neki abban, hogy velem így bánjon?</p>
<p>– No most csavarjuk szép óvatosan azt a hántsot a rózsaág körül.
A szemnek ki kell maradni ugy-e? – Mit vétett ön neki? Mi érdeke
van benne? Az, hogy kapóra jött neki. Ön azt mondá: nem hiszi, hogy
lehessenek emberek, a kik teszik a rosszat, csak azért, mert rossz:
a kik fájdalmat, bosszuságot, kinlódó megromlást okoznak más
embernek, csak azért, hogy fölötte jót nevessenek. No hát csak
maradjon itt a mi társaságunkban: itt majd megtanulja, hogy vannak.
Hisz az valami olympi látvány lesz, mikor a «tisztelt hazafi» a
«szent elveink előharczosa» rajta kapatik a menyasszonyszöktetésen!
Plein airben! Hogy kapkod a mentségek után! Hogy csinál groteszk
poseokat. Lesz ott genrefestő is, a ki a fölséges jelenetet
leskizzeli s megfesti impressionista tableaunak plein airben.</p>
<p>Az elütött labda odaesett a rózsák közé. Szigfrid odaszaladt
érte.</p>
<p>– Nos? Hát megtanítottad neki a rózsaszemzést?</p>
<p>S tett hozzá egy élczes czélzást, a miért az Orpheumból kilöknék
az embert.</p>
<p>– Meg. Felelt helyettem Flamma.</p>
<p>Én azt sem tudtam, a földön vagyok-e, vagy a pokolban?</p>
<p>Azt mondtam a grófnőnek, hogy «köszönöm».</p>
<p>Szigfrid nevetett.</p>
<p>– Te köszönöd meg neki, hogy megtanulta? – Capisco! – No gyertek
hát lawn tennyst játszani.</p>
<p>S mi mentünk lawn tennyst játszani velük.</p>
<h2>«POTYA UR.»</h2>
<p>Soha sem engedtem magamat indulatrohamok által meglepetni.
Meglehet, hogy a temperamentumomban van; de valószinübb, hogy az
orvosi pályámon szoktam hozzá. <span class="pagenum"><a name=
"Page_138" id="Page_138">-138-</a></span> Hirtelen harag, hirtelen
ijedség, hirtelen szerelem nem fér hozzám.</p>
<p>Flamma grófnő feltárt titkai visszás érzéseket költöttek bennem.
Először az lepett meg kínosan, hogy a legkedvesebb barátom perfid
módon csúffá akar tenni; azután meg az, hogy ezt a cselszövényt
elárulja előttem annak a barátomnak egy rokona: egy fiatal leány;
de ez már nem kínosan lepett meg.</p>
<p>Mi oka van az egyiknek velem rosszul bánni, a másiknak pedig
velem jót tenni?</p>
<p>Ezen töröm a fejemet.</p>
<p>Mert én, a hogy ördögöt nem hiszek, ugy őriző angyalt sem
hiszek.</p>
<p>«Drága barátom! Vigyázz! Kiált a lapdát felém ütve
Szigfrid.»</p>
<p>A lapdát elszalasztottam, hanem a «drága» szót felfogtam.</p>
<p>Ezt az epithetont nekem már más pártvezéreim is adták, s különös
tréfás hangsulyozással szokták kiejteni: «drága».</p>
<p>Hát persze, hogy «drága» vagyok nekik!</p>
<p>Ők véres pénzeket izzadnak ki az én választásom alatt; én meg
csak ülők és nézem, hogy őket hogyan koppasztják.</p>
<p>Van a magyar társaséletben egy alak, a kit úgy hinak, hogy
«Potya»-ur. – Potya ur minden asztalnál ott ül, a hol ingyen
traktálnak; utazik a más uri fogatán, végig nézi az operát a más
páholyából, vadászik a más területén, a más puskájával,
szivartárczáját mindig otthon felejti, kártyázik mutyiba a más
helyén, ha veszt, nem fizet, a mit kölcsön kér: azt elfelejti
visszaadni; tagsági dijjal holtig adós marad; ellenben minden
borkóstolásnál, gyümölcskóstolásnál mint jury-tag szerepel.</p>
<p>No hát a mi Potya ur kicsiben, az vagyok én nagyban.</p>
<p>Mert lehet-e nagyobb potyaságot képzelni, mint azt, <span class=
"pagenum"><a name="Page_139" id="Page_139">-139-</a></span> hogy
egy Bécsből hazakerült doktor megválasztassa magát Magyarországon
képviselőnek potyára?</p>
<p>Igaz, hogy Szigfrid már a fölléptetésnél kategorice kijelenté,
hogy engem a párt nem enged költekezni; de én nekem már tudnom
kellett volna, hogy mik az etiquetteszokások – Chinában? – Ha két
chinai összejön az utczán, Csáng meghija Csinget magához ebédre.
Csing kimenti magát: nem mehet. Csáng erővel huzza a házába. Csing
kézzel-lábbal ellenkezik: nem hagyja magát bevinni. – És ha még is
engedni talál Csing az erőltetésnek, s bemegy Csánghoz ebédre,
akkor Csáng azt mondja neki: «Te neveletlen tuskó! Hát nem tudod,
hogy nekem az illem azt parancsolja, hogy téged ebédre meghívjalak;
de teneked meg ugyanazon illem azt parancsolja, hogy azt ne fogadd
el.»</p>
<p>S most Potya ur másodszor is megfeledkezik – a chinai etiquette
szabályairól!</p>
<p>Mikor a «nagy» lakoma költségeiről van szó, azt mondják neki:
«most eredj ki, ez rád nem tartozik» s ő szót fogad és kimegy.</p>
<p>Igazuk van a «tisztelt» barátaimnak, én itt a «drága» barátunk
szerepét játszom. – Miserabilis szerep. – No ezt majd helyre
üssük.</p>
<p>Legalább tudom, honnan fázom?</p>
<p>De hát azt, hogy honnan égek?</p>
<p>Hát annak mi lélektani nyitját lehet meg találni, hogy egy
fiatal, szép grófkisasszony, én előttem, a ki rá nézve teljesen
holdbeli ember vagyok, eláruljon egy nevetségessé tételemre
kifundált tervet? melyet a rokonai koholtak, melyben a mindennapi
uri társaság örömét találná, hogy nekem jőjjön védelmemre, amazokat
megszégyenítve?</p>
<p>Hogy eláruljon olyan titkot, mint Cenninek az eredete! Még az
igazi nevét is! S hogy végül még azt is tudassa velem, hogy az egy
milliós örökség az övé: Flammáé. <span class="pagenum"><a name=
"Page_140" id="Page_140">-140-</a></span></p>
<p>Mi oka volt Flammának mind ezt közölni velem, oly ravasz
titkolózás mellett?</p>
<p>Csupán a jó szív volna-e az? Semmi más, mint a hogy egy
vizbeesett méhnek odanyujt valaki egy szalmaszálat, hogy azon
keresztül kimászszon? Miért? Miért mondta ezt el?</p>
<p>Csak annyit tudok, hogy égek tőle.</p>
<p>Most már tisztában voltam magammal, hogy első találkozásom óta a
három szép tündérrel, Flamma volt az, a ki iránt rokonszenvet
éreztem. Ez a szelid madonna arcz, ez a szép hallgató száj! S
milyen szép volt, mikor beszélt!</p>
<p>Én a mint az ozsonnára hívták a társaságot, azt mondtam, hogy
köszönöm a szamóczát tejfellel; haza kell sietnem: az alispántól
kaptam levelet. Talán megtudom tőle, hogy meddig akar még a
tekintetes vármegye a vasládámon ülni. Annálfogva holnap csak
délután ismételhetem a látogatásomat.</p>
<p>Eleresztettek.</p>
<p>Talán vissza sem is jöttem volna többet, – ha ahoz a Flamma
által beszemzett rózsagalyhoz hozzá nem lett volna kötve valami
része az énemnek, a mit úgy hínak, hogy «lélek.»</p>
<p>Másnap korán reggel ott voltam a vármegyeházán az
alispánnál.</p>
<p>– Mi hozott öcsém? Szervusz! Tedd le magad!</p>
<p>– Ezuttal egy okos dolog hozott. Jövök bejelenteni, hogy
visszalépek a képviselői jelöltségtől.</p>
<p>Erre az én barátom átölelt és ugy megszorongatott, hogy minden
csömör kiment a hátamból.</p>
<p>– No barátom, ennél okosabbat nem tehettél volna! Rögtön
tudósítom róla a választási elnököt. Addig ülj le.</p>
<p>Nem eresztett el, a mig a levelet meg nem irta és el nem küldte
az elnöknek.</p>
<p>– Mondtad már Szigfridnek? kérdezé tőlem.</p>
<p>– Még nem. De gondolom, bele nyugszik ő is.</p>
<p>– De aztán nem hagyod magadat ujra beugratni? <span class=
"pagenum"><a name="Page_141" id="Page_141">-141-</a></span></p>
<p>(Már megint «ugratni.»)</p>
<p>– Nincs az a hat bivaly, a kivel kivontassanak a helyemből.</p>
<p>– Becsületszavadra mondod, hogy nem lépsz fel ujból?</p>
<p>– Hát hogy ne?</p>
<p>– Nekem világosan becsületszóra mondd, hogy nem. Kezet rá.</p>
<p>Én aztán becsületszóra és parolázva megfogadtam, hogy nem lépek
fel többet.</p>
<p>– No mert hát ebben az esetben én is adok át neked valamit. A
pénzösszegeidre vetett zár megszüntetését elrendelő itéletet. A
megyénél rég el volt rendezve az ügyed; de az ellenfél megapellálta
a királyi táblára. Most onnan is visszajött a felmentő itélet. Itt
hever már egy hét óta a fiókomban. De nem akartam addig
exhibeáltatni, a mig az uj választás le nem pereg.</p>
<p>– Attól tartottál, édes bátyám ugy-e, hogy a választás alatt
füstöt vet a kezemben ez a pénz.</p>
<p>– Mi tagadás benne? Én, ha rajtam állana, a választás idejére
minden képviselő candidátust birói sequestrum alá vennék s tutort
rendelnék neki.</p>
<p>Azzal felnyitá a Wertheimját, kivette belőle a lepecsételt
papirpénz csomagot, s felvágva a boritékot, rám bizta, hogy
számláljam meg, annyi-e, a mennyi rá van irva kivül.</p>
<p>Én bizony nem számláltam: az egészet az oldalzsebembe
dugtam.</p>
<p>– A szolgabiró veled fog menni a kastélyodba, hogy a vasládáról
lemetélje a pecséteket.</p>
<p>– Hogy visszatérjünk az elébbi thémára, kedves bátyám, mondd
csak: igazán olyan nagy összegébe került a pártomnak ez az itteni
képviselőválasztás?</p>
<p>– Ha authentice meg akarod tudni a számadásokat, fáradj fel az
itteni takarékpénztárba, s irasd ki magadnak a főkönyvből, hogy
hány és mekkora összegre szóló váltója van a portefeuilleben
Szigfrid barátunknak, a többi bajtársak <span class=
"pagenum"><a name="Page_142" id="Page_142">-142-</a></span>
giróival ellátva: attól a dátumtól elkezdve, a mikor legelőször
téged Bécsbe felkisért. A summa summarum a te választási periodusod
expens-nótája.</p>
<p>– Szigfridnek váltói? kérdezém én elbámulva. Hisz ő nekem azt
mondta, hogy ő neki heverő pénzei vannak.</p>
<p>Az alispán kedélyesen döczögtette elő a nevetést.</p>
<p>– Szigfridnek heverő pénzei? Hevernek talán a kártyaasztalon. De
ő maga mondhatom, hogy «uszik».</p>
<p>– «Uszik.» Mi az?</p>
<p>– Azt sem tudod? Ne is tanuld meg. Szigfrid barátunknak van igen
szép nagyuri dominiuma s igen nagy jövedelme. Csak az az egy baja,
hogy nem tart kalendáriumot.</p>
<p>– Kalendáriumot?</p>
<p>– Azt ám. Azt képzeli, hogy az esztendő hat hónapból áll, s
kétszer lehet elkölteni az embernek egy évben a jövedelmét. Uszik
biz az, de nagyon szépen uszik. Az a reménypart mosolyog feléje,
hogy a Diodora nagynénje, a ki nagyon vallásos, tudományos és
férfigyülölő hölgy, hovahamarább kolostorba megy
fejedelem-asszonynak, s akkor a birtoka reá marad.</p>
<p>Most megint egészen uj világításban tünik fel előttem az egész
«Schöne Gegend».</p>
<p>– Ugyan, édes bátyám, mondjad csak: nem fog Szigfrid és a többi
párthiveim megneheztelni érte, ha én azokat a váltókat, a mik az én
választásom költségeit fedezték, a takarékpénztárnál kifizetem?</p>
<p>– No! Pozirozni fognak, mintha neheztelnének érte; de majd csak
megbocsátanak idővel.</p>
<p>– Akkor ezt fogom tenni.</p>
<p>– Hát azzal csak azt fogod bebizonyitani, hogy épen olyan
nemesszivü gavallér vagy, mint az apád volt: a ki épen ilyen nagy
bolond balek volt, mint te vagy; Isten nyugtassa meg. De most aztán
téged is Isten nyugtasson meg! Többször ne ugorj; mert aztán majd
uszol. Tanuld meg, hogy mit jelent a két tenyeredben az a két M
betü? <span class="pagenum"><a name="Page_143" id=
"Page_143">-143-</a></span></p>
<p>– Latinul: Memento Mori.</p>
<p>– Magyarul pedig azt: hogy Markolj magadnak.</p>
<p>No hát nem vagyok már Potya ur. Avanzsiroztam. Lettem «balek».
Ez is szép magyar szó.</p>
<h2>KI JÁTSZIK?</h2>
<p>Ha én akkor csak egy morzsájával is birtam volna a rendes emberi
észnek, hát ezek után azt kellett volna tennem, hogy a mint a
Szigfrid barátom váltóit a takarékpénztárnál kifizettem, azokat a
közös ügyvédünk kezébe adjam, azonkivül ugyanezt felhatalmazva,
hogy a névjegyemre adott 20-ezer forintos kölcsönt, törvényes
kamatjával együtt bocsássa a grófnak rendelkezésére; magam pedig
egy udvarias levélben köszönjem meg Szigfridnek az eddigelé irántam
tanusított nagy értékü barátságát, felmentve őt a további
fáradozások alul, annak a tudtul adásával, hogy visszaléptem a
candidálástól. Egy másik levélben pedig Diodora grófnőt
biztositottam volna örök hálám felől. S aztán magam szaladtam volna
Helgolandba. Egy ilyen választási campagne után a fürdő nagyon
indikálva van.</p>
<p>Igy tettem volna, ha rendes eszü ember lettem volna.</p>
<p>De már nem voltam rendes eszü ember.</p>
<p>Egész pathologico-psychologicus dissertatiot irhatnék annak a
fejtegetéséről, hogyan lesz egy hidegvérü, phlegmaticus emberből
olyan rövid idő alatt, a mennyibe egy rózsaág beojtása kerül,
sangvinicus dühös bolond.</p>
<p>Most már én akartam, hogy játszszuk hát végig ezt a játékot:
hadd látom hát, melyikünk ugrik nagyobbat? Kezembe adta egy
segítségemre jött angyal a fegyvert; meg kell neki mutatnom, hogy
tudom azt használni. Az, a mit nekem Flamma el mondott, már valami
titkos szövetség alapját képezte közöttünk. Én ettől fogva az ő
lovagja lettem. <span class="pagenum"><a name="Page_144" id=
"Page_144">-144-</a></span></p>
<p>Az ő szineit viseltem a sisakomon. Meg kellett tudnom, hogy
miért angyal az angyal?</p>
<p>Szinte ugrált a szívem örömében, mikor a szolgabiróval együtt
Dumányfalvára kihajtatva, már ott találtam Szigfrid vadászát egy
levéllel, melynek boritékára ez volt irva: «ibi: ubi; cito!
citissime!» NB. «Doktor» Dumány Kornél urnak.</p>
<p>A levél tartalma ez volt:</p>
<p>«Kedves barátom!»</p>
<p>«Diodora nagynéném veszélyesen beteg. Siess, kérlek! Periculum
in mora. Hozd magaddal az elektromagnetikus gépedet! Szigfrid.»</p>
<p>Megmutattam a levelet a szolgabirónak.</p>
<p>A szolgabiró azt mondta: az Istenért siessek azonnal. Ha Diodora
grófnőn csodakurát teszek, a vármegyénk bucsujáró helylyé válik az
országban, mint egykor a rudnai csodatevő pap idejében. Ő elvégzi
itt a dolgát nálam nélkül is s majd hazamegy a saját kocsiján.</p>
<p>Én elfogadtam az ajánlatát s kincstáramból kiválasztottam a
szolgabiró számára egy Apafi Mihály fejedelemségéből való zsebórát:
a mivel nagyon boldoggá lett téve; azután még egy szép opálos
karpereczet dugtam a kabátom belső zsebébe. Ez násznagyi ajándék
volt a menyasszony számára. Mikor itt jártak nálam látogatóban: ez
az ékszer különösen meg tetszett Cenninek. Emlegessen meg róla. Én
egész bona fide akartam venni a násznagyságot.</p>
<p>A rövidebb utat választottam a Szigfrid vadaskertjén át. A
vizesésnél várt reám a Mukicza. Ez volt a násznagy társam.</p>
<p>– Ugy várunk már, mint a zsidók a messiást! kiálta elém, s
futtában ugrott fel a kocsiba mellém, meg sem hagyta a lovakat
állítani.</p>
<p>Ott aztán elhistorizálta, hogy Szigfrid és Cenni már itt vannak
a kápolnában a baráttal együtt.</p>
<p>Az erdőnek egy tisztásán, terebélyes bükkfák között állt a kis
góth stylü kápolna; előtte egy körülrácsozott feszület.
<span class="pagenum"><a name="Page_145" id=
"Page_145">-145-</a></span> Ide érve magunk leszálltunk a kocsiról,
én a kocsisomnak utasitásul adtam, hogy hajtson a vadászkastélyhoz
és ki ne fogjon, hanem maradjon a bejárat előtt.</p>
<p>Aztán a collegámmal gyalog mentünk az ösvényen a kápolnáig.</p>
<p>Az ajtóban várt a sekrestyés egy minisztrans diákkal;
közeledtünkre meghuzták a kápolna csengetyüjét s röviden
beharangoztak.</p>
<p>Mikor beléptünk a kápolna ajtaján, Szigfrid jött elém s
megszorítva a kezemet, indulattól áthatott hangon rebegé hálás
köszönetét, hogy őt életének e forduló pontján el nem hagytam.</p>
<p>Én hasonló őszinte jó indulattal biztosítám őt a felől, hogy
barátságom iránta ezentul is törhetlen marad.</p>
<p>Akkor aztán a menyasszonya elé vezetett.</p>
<p>Cenni a sekrestye ajtó mellé volt elbujva. Vadgalambszin uti
öltöny volt rajta, nyitott tunikával; egy myrtusz és narancsvirág
koszoru a fején, fátyollal leborítva, jelzé a menyasszonyságot.</p>
<p>Láttomra eltakarta az arczát mind a két kezével, s igen jól adta
a kétségbeesett szemérmet.</p>
<p>– Oh Istenem! Minő lépésre hagytam magamat rábeszéltetni?
Engedjen elfutnom: suttogá Szigfridhez.</p>
<p>De Szigfrid gyöngéden vissza tartá. Elmondá szép ihlettséggel,
hogy ime tanui az oltárképen levő szentek igaz szerelmének; de a mi
több, mi is tanui vagyunk: én és Mukicza báró, s eként nagy
biztatással rá vette, hogy járuljon a gyónószékhez, melynek rácsos
rekeszében már benn ült a szerzetes. A derék páter Paphnutius!
Szakálltalan voltát tekintve, nem kapuczinus volt, hanem
ligurianus. Az is jó.</p>
<p>Tehát gyónóczédulát is kapott Cenni, a minek meg kell előzni az
esküvőt.</p>
<p>Szigfrid előállított bennünket, Mukicza báróval, mint
násznagyokat. Paphnutius páter az áldás jegyét billenté felénk
merev öt ujjával. <span class="pagenum"><a name="Page_146" id=
"Page_146">-146-</a></span></p>
<p>De bizony azután volt még két cziczomás nyoszólyólány is: a kik,
a kezeiken megfeszülő fehér keztyükről itélve, kertészleányok
lehettek. Azokat mi «nagysám»-nak czimeztük. Válaszuk szemérmes
mosolygás volt, valószinüleg csak tótul tudtak.</p>
<p>Én, hogy hivatalos feladatomnak hiven megfeleljek, előleges
értekezletet tartottam a szent atyával: megkérdeztem, hogy kezében
van-e a vőlegénynek és a menyasszonynak a keresztelő levele? Hát a
püspöki dispensatio? És a dimissoriale? Mindenre megnyugtatólag
felelt. A gyámi beleegyezés hiányzott; de ez a római
katholikusoknál nem lényeges.</p>
<p>E szerint semmi sem állván utjában a szertartásnak: a gyürük
kicseréltettek; páter Paphnutius tartott egy kenetteljes beszédet
németül, azután letérdepeltette a vőlegényt és a menyasszonyt;
elmondatá velük az esküvési formulát, összeköté a cordájával a
kezeiket s megáldá őket.</p>
<p>Mondhatom, hogy olyan remekül játszott, hogy én nekem már a két
tenyerem viszketett s kiabálhatnám volt: «bravo, Seestern! fuora!»
De tiszteletben tartottam a szent helyet, s tudtam magamat
türtőztetni.</p>
<p>A lélekemelő szertartás után siettünk az ifju párnak
szerencsekivánatunkat általadni. Én részemről megtetéztem e
gratulátiót az antik karperecz átadásával, a mi Cennit
elragadtatásba hozta.</p>
<p>– Ön a gyüjteményét a legbecsesebb kincsétől fosztotta meg.</p>
<p>– Kétszeresen becses fog lenni, ha a grófné viseli. Feleltem én,
a kösöntyüt a boldog ara kézcsuklójára csatolva.</p>
<p>– Látod, milyen jó fiu ez a Kornél. Contestált Szigfrid
barátom.</p>
<p>Én azután még assistáltam az uj házaspárnak és násznagyainak a
beiratásánál a matriculába. (Ezt nem tudom, honnan kerítették.)
Páter Paphnutiusnak nyomtam a markába hat darab körmöczi aranyat;
ugyanannyi <span class="pagenum"><a name="Page_147" id=
"Page_147">-147-</a></span> ezüst forintossal boldoggá tettem a
sekrestyést; hat dupla piczulát kapott a ministrans gyerek.</p>
<p>Minden ugy ment, a hogy igazi menyegzőnél szokás.</p>
<p>Ezeknek utána az ifju férj karjára ölté az ifju feleségét; mi
násznagyok jobbjainkat nyujtánk a nyoszolyólányoknak, németül
fuvolázva: «darf ich Ihnen meinen Arm bieten mein Frojlein?» mire
ők francziául felelének vissza: «Gyekujem peknye mladipán», s eként
felvonultunk a kápolnától gyalog a vadászkastélyig, Paphnutius
atyát közre véve.</p>
<p>Dehogy zavartam volna meg a mulatságot!</p>
<p>Elébb hadd költsük el a nászlakomát.</p>
<p>Majd ha jól ettünk, ittunk, akkor jön az én jelenetem.</p>
<p>Pompás lakodalmas tor várt reánk.</p>
<p>A kerek asztalnál az uj pár prezideált. Én ültem a menyasszony
jobbján, páter Paphnutius a vőlegény balján; mellettem Anyicska, az
egyik nyoszolyó; a másik, Masinka, a barát és Mukicza között.</p>
<p>Mennydörgős mennykő jó kedvünk volt.</p>
<p>Én nekem a lakomáknál az a szokásom, hogy csak vizet iszom, meg
pezsgőt. A mi nem pezsgő, az nekem csak vinkó. Igazi sybarita
vagyok.</p>
<p>Szigfrid barátom már ismeri ezt a szokásomat. Azért, már a
pisztráng után utasításba adta a komornyikjának, hogy servirozza a
pezsgőt. A dugó durrant, a nyoszolyók sikongattak, a füleiket
takarva tenyérrel, a pezsgő habzott a poharakban. Mikor nekem is
akart tölteni a komornyik, én kivettem a kezéből a palaczkot, hadd
lássam az etiquettet!</p>
<p>Szakértő vagyok.</p>
<p>Nem elég a firma: még annak is qualitásai vannak. Van külömbség
Röderer és Röderer között.</p>
<p>Vannak symbolicus jegyek a palaczkokon. Némelyiken egy méh,
másikon egy struccz; elefánt is van. Ezen a palaczkon volt egy
spanyol légy. <span class="pagenum"><a name="Page_148" id=
"Page_148">-148-</a></span></p>
<p>Én aztán azt a palaczkot fogtam a nyakánál fogva, s úgy vágtam a
falhoz, hogy száz darabba törött.</p>
<p>Paphnutius éppen akkor gyujtott rá egy ünnepélyes toasztra, tele
pohárral a kezében. Az üveg csörömpölésre a torkába szakadt az
ünnepélyes szónoklat.</p>
<p>– Pajtás, monda Szigfrid magyarul, hozzám fordulva, a
menyasszonyán keresztül. Te már az ivás előtt kezded a
palaczk-falhozverést.</p>
<p>– Czimborám! kiálték neki vissza; ha te cantharides jegyü
pezsgőt akarsz itatni a násznépeddel, ne hijj násznagyodnak egy
doktort, a ki ismeri annak a medicinális hatását.</p>
<p>Arra ő ravaszul mosolygott, s halkan mondá magyarul, hogy a
barát ne értse.</p>
<p>– Ne rontsd el a jó juxot! Te neked más pezsgőt hozatok. A
capucinus ugrani fog tőle.</p>
<p>(No megállj! Majd ugratlak én most mingyárt téged, a
capucinusoddal együtt.)</p>
<p>Az álszerzetes már felemelte a pezsgős poharát s Cenni is készen
tartá összekoczintásra a magáét.</p>
<p>Ekkor én azt mondám:</p>
<p>– Ugyan kedves Seestern: nem ön szokta játszani a Capucinust,
Schiller «Wallensteins Lager»-ében?</p>
<p>Erre az én emberem, mint a megszárnyazott vadlud esett hátra a
székébe; ezzel a classicus idézettel: «hah, ich bin erkannt!»</p>
<p>A szép menyasszony pedig nagyot sikoltva ugrott fel mellőlem, a
székét feltaszítva s kiszaladt a szobából; a két előkelő
nyoszolyólány elbámulva hebegé: «csoéto?»</p>
<p>Szigfrid barátom ellenben nagyot ütött az öklével az asztalra,
hogy minden pohár, tányér tánczolni kezdett bele.</p>
<p>– Sacrre de Dieu! Ez árulás!</p>
<p>S azzal megragadta a karomat.</p>
<p>– Ki árulta el ezt a schabernackot?</p>
<p>Én ártatlan képet csináltam. <span class="pagenum"><a name=
"Page_149" id="Page_149">-149-</a></span></p>
<p>– De hát ugyan hogy ne ismernék én, bécsi szinházhabitué egy
ilyen hirneves celebritást, mint a brünni szinház első komikusa,
Herr Lazarus Seestern?</p>
<p>– No ezt rosszul sceniroztuk! mondá boszusan Szigfrid. Pedig
milyen jó tréfa lett volna belőle. Egy Hauptjux. Te magad nevettél
volna rajta legtöbbet. De már a primadonna kiesett a szerepéből.
Menjen csak kedves Seestern utána s kisérje haza a kastélyig, a
maga csuhája nem fogja compromittálni.</p>
<p>Az álbarát szomoru pillantást vetett az elhagyandó terített
asztalra; de biztatta a boldog visszatérés reménye s utána eredt az
elszelelt menyasszonynak.</p>
<p>– Te meg Mukicza pajtás eredj, kürtöld be a lesben álló
czimborákat. Nem lesz hajtóvadászat, a vad kitört.</p>
<p>A báró násznagytárs is eltávozott.</p>
<p>– «Hibáj te!» Monda ekkor Szigfrid a nyoszolyóknak, mire azok is
felugrottak a helyeikről s míg az egyik sietett megtömni a zsebét a
felhalmozott czukedlikkal, azalatt a másik sorban kiitta a maradék
bort valamennyi pohárból, aztán loholtak kifelé. «Csallóközi
szerencséjük»<a name="FNanchor_4" id="FNanchor_4"></a><a href=
"#Footnote_4" class="fnanchor">4)</a> volt.</p>
<p>Az inas épen hozta a tálat a spékelt őzderékkal. A tálat
kikapták a kezéből, magát meg kitaszigálták az ajtón.</p>
<p>Szigfrid elém állt komoly arczczal.</p>
<p>Ketten maradtunk.</p>
<p>– Uram. Rendelkezésére állok. Sértve érzi ön magát a tréfa
által?</p>
<p>– Én? mondék nevető bámulattal. Hát mért volnék én megsértve?
Velem nem történt semmi.</p>
<p>– De akart történni. Mi téged egy kicsit ugratni akartunk.</p>
<p>– S ugyan miért?</p>
<p>– Hát azért, hogy olyan komikus képed van azzal a
majomszakállal. <span class="pagenum"><a name="Page_150" id=
"Page_150">-150-</a></span></p>
<p>– Csupán azért? De hát mit ugrálhattam volna én itt, mint
násznagy?</p>
<p>– Hát az, a ki elárulta a dolgot, nem mondta el neked az egész
tervet?</p>
<p>– Hagyjuk abba! Én nagy kedvelője vagyok a csintalankodásnak.
Hát látod, magam is csináltam egy jó tréfát. Ma reggel beadtam a
lemondásomat a képviselőjelöltségről.</p>
<p>Szigfrid hátratoppant e szóra.</p>
<p>– Komoly dolog ez?</p>
<p>– Dehogy! Mondom, hogy tréfa; hanem megtörtént dolog.</p>
<p>– De édes barátom! Az én tudtom nélkül! A párt beleegyezése
nélkül! Donner und Doria! «Nem így verik a czigányt!»</p>
<p>– De a czigány is elszaladt, mikor két kézre fogták a botot.</p>
<p>– De édes Dumány! Itt nem babra játszunk. Mi itt megtettük az új
választásra a roppant költekezéseket, a te szép szemeidért, s most
te egyszerre azt mondod: «werfen’s mi aussi, i pin nur a
Schneider!»</p>
<p>– Hogy nem mondom azt, erről mingyárt meg foglak győzni.</p>
<p>Azzal elővettem a zsebemből a kifizetett váltókat, középen
berepesztve valamennyit s odatettem az asztalra.</p>
<p>Szigfrid megkisérté a haragba jövést.</p>
<p>– Mi ez? Az én váltóim kifizetve? Doktor úr! Nem sejti ön, hogy
egy gentleman váltóit másnak kifizetni nagyfokú compromittálás?</p>
<p>– Ne jőjjünk tűzbe, kedves gróf. A mi közös ügyvédünk fizette ki
azokat a takarékpénztárnál az ön megbizásából, az én pénzemmel.</p>
<p>Erre megszelidült. Szemrehányó hangon szólt hozzám.</p>
<p>– No látod, rossz ember vagy. Te most azt hiszed, hogy mi téged
azért akartunk egy kicsit megtréfálni, mert sokalltuk a további
költekezést miattad. <span class="pagenum"><a name="Page_151" id=
"Page_151">-151-</a></span></p>
<p>– Azt rólad épen nem tehetem föl; a ki nekem magad jószántából
egyszerre huszezer forintot adtál kölcsön. Most azt is hálás
köszönettel visszafizetem. A birói zár fel van oldva. Légy szíves
visszaadni a névjegyemet.</p>
<p>Szigfrid elővette a tárczáját s kiadta belőle a névjegyemet. Én
is a tárczámért nyúltam.</p>
<p>– Nem adsz érte semmit. Mondá Szigfrid. Ez is közte van a
kifizetett váltóknak.</p>
<p>(Különös jellem. Ahoz van elég rossz akarata, hogy egy jó
barátját megugrassa; de hogy még húszezer forintig be is rántsa,
azt már alávalóságnak tartaná. Mind a két esetben aristocrata!)</p>
<p>– E szerint te ezt a húszezer forintot is váltóra vetted fel, a
mit nekem kölcsön adtál?</p>
<p>– Ne beszéljünk erről. Látom már, hogy pedáns ember vagy. Azt
hiszed, hogy hitvány számításból akartunk veled valami juxot
csinálni. Ez neked sanscrit. Nem érted te ezt! A hogy a hajdani
czéheknél szokásban volt, hogy mikor felszabadították a
mesterlegényt, elébb mindenféle tréfás kisérletet kellett neki
kiállani: ruhástól vízbe ugrani, lúdnyakat elszakítani; így szoktuk
mi is, a kit a társaságunkba beveszünk, elébb a legénypróbának
alávetni; ha kiállja, akkor jó czimbora: közénk való. Ha
megharagszik, elmehet tyúkot ültetni.</p>
<p>– Én nem haragudtam meg.</p>
<p>– De igen. Mert a magyar csak akkor fizet magától, ha
megharagítják.</p>
<p>Ezt a kedélyes vitát félbeszakítá egy újonérkezett.</p>
<p>Nem vendég volt, hanem Diodora grófnő komornyikja.</p>
<p>– Tán Cenni grófnőt keresi? kérdezé Szigfrid.</p>
<p>– Óh nem. Cenni comtesse már otthon van a kastélyban.</p>
<p>– Ejh, de jól tudott futni. Hát melyikünkre van szükség?</p>
<p>– Vernőczi grófnő ő méltósága kéreti a nagyságos doktor urat,
hogy kegyeskedjék őt meglátogatni. <span class="pagenum"><a name=
"Page_152" id="Page_152">-152-</a></span></p>
<p>Nagy gráczia!</p>
<p>– Fölkelt talán már Diodora grófnő? kérdé Szigfrid.</p>
<p>– Sőt fekszik és nagyon rosszul van. Azért hivatja a doktor
urat. A lovászlegény felnyergelt, hogy a recepttel bevágtasson a
városba.</p>
<p>Szigfrid fittyeket hányt az újjaival bámulatában.</p>
<p>– No barátom! Akkor te most olyan dolgot fogsz látni, a mit még
férfi nem látott: Diodora nagynéném alcovenjének a kárpitjait
félrehúzva. Gratulálok a vívmányhoz! Te vagy az első doktor, a
kinek megengedi, hogy a pulsusát megtapintsa. Csoda ember vagy!
Cagliostro vagy! Csinálhatsz mirákulumot!</p>
<p>Nekem valami ütött a fejembe! Gyanakodtam már mindenkire. Hátha
itt egy ujabb tréfa készül? Egy magasabb korlátugratás? Vajjon ne
tegyek úgy, mint a circusi «Dummer August» tigristarka szamara: a
ki a helyett, hogy átugrana a korláton, alatta bújik keresztül.</p>
<p>Ejh! Egy neuralgiás beteg hölgy nem játszhatik komédiát!</p>
<p>Felül került bennem a doktor. Az Aesculap-bot ki tudja békíteni
a kigyókat.</p>
<p>«Azonnal sietek a grófnőhöz!»</p>
<p>Mire a lesbeállított czimborák a Mukicza kürtölésére nagy
lármával előkerültek a vadászlakhoz, s faute de mieux, a talmi
nyoszolyókat is újra léprecsalták, én már a kastélyban voltam.
Megkönnyült szívvel és megkönnyült tárczával. De igazán mondom,
hogy mikor ezt a pénzt eldobtam magamtól, úgy éreztem magamat, mint
a ki egy nehéz betegségtől szabadult meg.</p>
<h2>AZ ÉLŐ MÁRVÁNY.</h2>
<p>A kastélyban ilyenkor, mikor a grófnő neuralgiában fekszik,
minden cseléd posztóczipőben jár és suttogva beszél. Egy légynek
sem szabad döngeni. <span class="pagenum"><a name="Page_153" id=
"Page_153">-153-</a></span></p>
<p>Én nem geniroztam magamat: az orvos lépéseinek hangja mindig
örvendetes a betegnek.</p>
<p>A komornyik egész addig a szobáig vezetett, a hol Flamma grófnő
volt. Azon túl volt Diodora grófnő boudoirja.</p>
<p>Flamma elém jött, letéve a lámpa elé a könyvet, a melyet
olvasott, s kezét nyújtá.</p>
<p>– Diodora türelmetlenül várja önt. Még ilyen indulatosnak soha
sem láttam, mint most. Cennit épen most kergette ki magától.
Megérezte rajta, hogy bort ivott.</p>
<p>– Hát Cenni itt volt már? Bizonyosan az «alibi» bebizonyítása
végett.</p>
<p>– Hallgasson erről. Cenni már elmondta nekem, mi történt. Hát ön
nem ivott bort? Leheljen rám.</p>
<p>Megtettem.</p>
<p>– Jól van. Akkor bevezetem önt hozzá.</p>
<p>S azzal felnyitva az ajtót, maga előre ment, engem maga után
intett.</p>
<p>A boudoirt egy zöld üveggel letakart lámpa világítá be. A szobát
kétfelé osztották az alcoven nehéz broquat függönyei.</p>
<p>Flamma egy perczig eltünt a kárpit hasadékban, nagyhamar
visszatérve, a midőn aztán a kárpit egyik szárnyát félrehúzta, a
bojtos zsinórral felcsiptetve. Némán inte, hogy menjek oda s maga
elhagyta a szobát, betéve maga mögött az ajtót.</p>
<p>Én tehát megláttam, a mi még eddig egy orvosnak sem volt
megengedve, Diodora grófnőt a fekhelyén.</p>
<p>Csak a feje látszott ki és a karjai a takaróból. Karok, a
minőket a Milói Vénus veszthetett el és ő hozzá kerültek. A haja ki
volt bontva és sűrű pászmákban szétszórva a vánkosán, a paplanán,
egy tekercs magasan, egészen a nyoszolya polczozatára volt
fölvetve, s egy egész hajzuhatag omlott alá az ágy széléről a
szőnyegre. A két karja a feje fölé volt emelve, s mind a tíz újja a
hajába merülve nyugtalan görcsös vonaglással, mintha tépni akarná.
<span class="pagenum"><a name="Page_154" id=
"Page_154">-154-</a></span></p>
<p>Az arcza halálsápadt volt és fényes, a szemei lázasan ragyogtak;
kék karikától körülfogva, felnyitott szája sebesen lihegett.</p>
<p>Jól ismerem ezt a bajt; sokszor találkoztam vele.</p>
<p>Mikor engem meglátott Diodora, odadobta elém az egyik kezét, nem
törődve vele, hogy hálóöltönyének a szalagja kibomlott s az újj a
válláról lecsúszott.</p>
<p>Megfogtam a kezét: az forró volt és száraz; az érverés rendetlen
volt.</p>
<p>Azután a kezemet a fejére tettem, a hüvelykújjammal a feje
lágyát megnyomva.</p>
<p>– Ott! ott a pokol! Lihegé hörgő hangon.</p>
<p>Azután végig huztam a kezemet a nyakán, a musculus cucullaris és
a sternocleidomastoideus között.</p>
<p>– Igen! Arra megy le a fájdalom! rebegé.</p>
<p>– Megengedi a grófnő, hogy gyógyrendszeremet alkalmazzam?</p>
<p>– Ne mondjon grófnőnek. Kutya vagyok. Mondja «te dög»! Tegyen
velem, a mit tud.</p>
<p>– Legelőször is engedje a haját felkötnöm, szétszórtan
akadályoz.</p>
<p>E végett fel kellett ülnie az ágyban.</p>
<p>Engedte, hogy azt a szétomló dúsgazdag hajzatát két kézzel
összemarkoljam. S aztán lazán összecsavarva csomóba kössem.</p>
<p>E közben a takaró lehullott róla s ő azt észre sem látszott
venni.</p>
<p>Az orvos szeme előtt nincsenek női bájak.</p>
<p>Ez a meleg, hófehér eleven bársony csak «epidermis»: «stratum
mucosum Malpighii.» A szép fehér nyak, melyen a massaget elkezdjük,
az a «regio nuchae». Azután következik a «regio scapularis», a
«deltoidea», utóbb a «sacrospinalis».</p>
<p>Olyan nagy dolgot csinálnak belőle, hogy egyszer egy asceta
ellen tudott állni a kisértésnek, midőn a daemon Lilith alakjában
őt összeczirógatta. <span class="pagenum"><a name="Page_155" id=
"Page_155">-155-</a></span></p>
<p>Hátha neki kellett volna a Lilith termetében eléje jött daemont
massirozni!</p>
<p>Bizonyára mi doktorok megérdemeljük, hogy szenteknek híjanak
bennünket. (No már nem mind valamennyit!)</p>
<p>A legelső kéznyomásoknál is meglátszott az eredmény: a fájdalom
enyhülése. Az a kéjes nyögés, azok a hosszú sóhajtások, az a
delejes megmegrándulás tanusítá, hogy ama rejtélyes zürzavar a
vénák, lymphák és nervusok rendszerében, a gangliákban tünedezik;
egy erős összenyomására a bicepsnek tele marokkal, vagy mikor a
hüvelykújj a rhomboideust ugratta, kiszaladt ajkán a szó: «hah, ez
jól esett!» Majd reszketni, dideregni kezdett, a test forrósága
elmult. A bőr nem volt olyan száraz többé, transpirálni kezdett. A
fogai összevaczogtak és a mellett önkénytelen nevetett. Végre
háromszor egymásután hosszú mély lélekzetet tudott venni,
fohászszerű kilégzéssel, megkönnyebbülten suttogva: «úgy érzem,
mintha a forró olajtenger alul merülnék fel».</p>
<p>A regio palmarumnál voltam. A karját végig dörzsölve, a tenyerét
fogtam a kezem közé, s valamennyi újját izenkint összeropogtattam.
Ez már csiklandozta: «Ah, ez jó volt! Köszönöm már tudok
eszmélni».</p>
<p>Én aztán mondtam neki, hogy még csak félig van meg a gyógymód.
Ezt végig kell kezelni, mert külömben visszatér a baj. Az a czél,
hogy a megzavart vérkeringést a test minden ízében rendes működésbe
hozzuk. Ez nem bűvészet, hanem észszerű mechanicus elősegítése az
élő organismus működésének.</p>
<p>Az által azonban, hogy az eszméletét visszanyerte, a női
szeméremérzet is visszatért jogaiba.</p>
<p>– Nem végezhetné ezt egy «nő»? kérdezé tőlem, a kezemet
visszatartva.</p>
<p>– De végezhetné; ha elébb négy esztendeig tanúlná az anatómiát,
hat esztendeig eljárna a bonczterembe s megismerkednék az emberi
testalkat minden zsigerével, izom- <span class="pagenum"><a name=
"Page_156" id="Page_156">-156-</a></span> és idegrendszerével,
vénái és lymphái hálózatával; a miknek az alapos ismerete nélkül
épen olyan veszedelmet okozhat egy kenőfenő, mint a ki belső
medicinákkal kuruzsol. Az egész emberi test belső szervezete
nagyobb csodája a teremtőnek, mint a csillagos ég. A mig egy
meghallott szó miatt az arcz mosolyra vonul el, egy szövevényes
gépezetnek kell működésbe jönni, s minőnek még, a míg egy szó
hallására a köny kicsordul a szemből. A ki ezt a felséges gépezetet
nem ismeri, az a betegnek nem orvosa, hanem hóhéra. Legyen
megnyugtatva a grófnő. Az orvosnak a betege mellett nincs neme:
épen mint az angyaloknak.</p>
<p>– Hát legyen ön angyal.</p>
<p>Én folytattam a gyógyítást.</p>
<p>És láttam a betegemet fokról-fokra elcsillapodni. Már a musculus
risorius is mozgásba jött: arczán megjelent a kéjérzet öntudatlan
mosolygása, a levator labii felemelte az ajkát, míg a zigomaticus
major elernyedt, s felnyilt ajkai közül gyöngysor foga kivillant. A
halvány arcz lassan kipirult. A vér rendes forgása visszatért.
Később a mosolyt követte a köny. A lezáruló szempillák alatt
ragyogni kezdett két könycsepp. (A tensor torsi, a sacci lacrymales
működése.) Végre elaludt.</p>
<p>Olyan mélyen aludt, hogy még a gyógykezelés vége sem zavarta meg
az álmát; mikor az aponeurosis plantarisra került a sor. Pedig azt
ébren senki sem állja ki, hogy a talpát dörzsöljék.</p>
<p>Sőt még arra a lármára sem ébredt fel, a mit a vadászlakban
csaptak Szigfrid és czimborái, paraszt trombitások tuschkürtölése
mellett.</p>
<p>Ott feküdt előttem istennői szépségében, halálmély álomtól
elnyomva, mint egy élő márványszobor.</p>
<p>Én fogtam a piquet takarót, melyre egész szélességében volt
felhimezve a Vernőczy czimer (csigahéjból kiemelkedő sellő, arany
haját kétfelé tartva) s azzal betakartam az elaltatott patienst.
Gondom volt rá, hogy a lábait jól <span class="pagenum"><a name=
"Page_157" id="Page_157">-157-</a></span> befedjem, mert külömben
azt fogja álmodni, hogy mezitláb jár az udvari bálban, s attól
megint megfájdul a feje. Az orvosnak arra is kell gondolni, hogy a
betege rosszat ne álmodjék. Aztán lebocsátottam az alkoven
függönyét, hogy a lámpavilág ne érje az arczát.</p>
<p>Azzal kimentem a benyiló szobába. A vastag puha szőnyegen nem
hallatszott a lépésem; az ajtót is csendesen nyitottam. Flamma nem
vette észre, hogy kiléptem.</p>
<p>Az olvasó-asztalnál ült két egymásba kulcsolt könyöklő kezére
fektetve az arczát, előtte egy kitárt könyv. Abba látszott
elmélyedni. Valami érdekes olvasmány lehet. Vártam, a míg végig
olvassa a lapot s fordítani fog. De nem fordított, hanem a mint a
lap végére ért, megint visszatért a fejezet elejére s újra
kezdte.</p>
<p>Megszólítám halkan: «grófnő!»</p>
<p>Ekkor hirtelen összecsapta a könyvet. A tábláján egy aczél
kereszt volt. Ez imakönyv! Vajjon milyen ima lehetett az, a mit
ismételnie jó volt?</p>
<p>Aztán rám nézett ijedten. Olyan volt a két szeme, mint két
holdvilág: kerek és fényes.</p>
<p>– Ön már kijött? kérdezé csodálkozva.</p>
<p>– Elvégeztem. A grófnő elaludt csendesen s most már fel nem fog
ébredni reggelig. Hagyjuk őt magára.</p>
<p>– S ön nem marad «ott»? kérdezé félénk kiváncsian.</p>
<p>– Most már nem tehetnék egyebet a grófnő mellett, mint hogy
nézzem, hogy alszik szépen. Arra pedig neki sincs szüksége, nekem
sincs.</p>
<p>A víg tivornyazaj felhangzott a vadászlak nyitott
verandájáról.</p>
<p>– Vissza fog ön menni a társaságba? Kérdé Flamma, a zaj tája
felé bólintva a fejével.</p>
<p>– Nem szándékozom. Szigfriddel rendbe hoztam minden dolgomat.
Tudattam vele, hogy a jelöltségtől visszaléptem.</p>
<p>– Már meg is tette? <span class="pagenum"><a name="Page_158" id=
"Page_158">-158-</a></span></p>
<p>– Igen. Már visszaléptem. Az eddigi választási költségeket
megtérítettem neki s megköszöntem a fáradozásait. Ezentul is jó
barátok leszünk; de csak távolból. Most haza megyek. A kocsim be
van fogva. Holnap reggel visszajövök, Diodóra grófnőnél orvosi
látogatást tenni.</p>
<p>Flamma fölkelt és közel jött hozzám.</p>
<p>– Ne menjen ön most kocsival. Az éjszaka sötét, valami baj fogja
érni. Én berendeztettem az ön számára a kastélyban (néném tudtával)
egy vendégszobát. S ezentul, ha Vernőczre jön, a kastélyba
szálljon, ne a vadásztanyára.</p>
<p>Valami hőség lepett meg egyszerre. Itt legyek ő vele egy födél
alatt!</p>
<p>– Itt marad ön? kérdezé, a kezét nyújtva elém, kérő
mosolygással.</p>
<p>Én kezet adtam rá.</p>
<p>Minő kézszorítás volt az! Világ minden Ciceroi és Demosthenesei
nem birnak oly ékesszólással, mint egy nőnek a keze, ha meg akar
szólalni.</p>
<p>Én azt hittem, hogy mindent tudok.</p>
<p>Tudom már, hogy miért védelmezett meg.</p>
<p>Mondtam-e neki erre valamit, csókoltam-e meg a kezét? nem tudom
megmondani. Az egy olyan pillanat volt, a minő fordul elő néha az
életben, hogy az ember már a következő perczben nem tudja, hogy mit
tett, vagy mondott?</p>
<h2>A HARAP-CSÓK.</h2>
<p>A komornyik az előszobában volt. Mondám neki, hogy a grófnő
kivánatára itt fogok éjszakára maradni a kastélyban. – Már utasítva
volt; a lovaimat kifogatta s az uti necessairemet felhozatta a
szobába, a hol aludni fogok.</p>
<p>– Nem parancsol theát? kérdezé tőlem.</p>
<p>– Köszönöm. Nem kérek. Hanem nagy hálára lennék <span class=
"pagenum"><a name="Page_159" id="Page_159">-159-</a></span>
lekötelezve, ha nyerhetnék egy kis meleg vizet –
borotválkozáshoz.</p>
<p>– Rögtön fogja hozni a szobaleány.</p>
<p>Elhatároztam magamat, hogy megborotválkozom. – Adieu kedves
szakállam: köszönöm, hogy eddig szolgáltál. Nincs már rád szüksége
se törhetlen elveinknek, se féltett nemzetiségünknek, se
veszélyeztetett vallásunknak. A mai szent naptól kezdve nem vagyok
«nagy férfiu», hanem doktor.</p>
<p>Elébb azonban azt a három hetes bozótot le kell nyirogatni
ollóval; mert a borotva beletörik. – Mikor a tükör elé ültem, magam
is visszariadtam a pofámtól. Csakugyan úgy nézek ki, mint egy
szökött rab.</p>
<p>Ezalatt bejött a szobaleány a forróvizes ibrikkel.</p>
<p>Külömben sem szokásom a szobaleányokra sandalogni; most pedig
épen olyan kedélyállapotban voltam, hogy a szemem előtt lebegő
arczot nem akartam más nő képével eltörölni.</p>
<p>– Csak tegye ide, édes lelkem, a forró vizet az asztalra.</p>
<p>Szobaleányoknak szokás azt a czimet adni, hogy «édes
lelkem».</p>
<p>Odatette s aztán csak ott maradt a szobában. Az ágyat igazgatta,
vagy mit csinált? Én bizony nem zsenirozom magamat tőle. Behabartam
a szappanhabot a tégelyben s aztán a pamacscsal telekentem vele a
két pofámat, meg az államat. Azután egy párszor megfenve a szijon a
borotvát, hozzáfogtam a munkához.</p>
<p>– Nem tetszik még valamit kivánni? csengett a leány hangja.</p>
<p>Csak ekkor lettem rá figyelmes.</p>
<p>Hisz ez Cenni!</p>
<p>– Hát maga van itt?</p>
<p>– Én ám. Szólt nevetve. Csak folytassa. Láttam én már önt ennél
furcsább figurában is.</p>
<p>Hát én is tréfára vettem a dolgot. <span class=
"pagenum"><a name="Page_160" id="Page_160">-160-</a></span></p>
<p>– Tudom, hogy miért jött? Van már negyedik is, a miről nem
szabad beszélni: «létra, – marokkói szultán, tengeri gerlicze: –
«pater Paphnutius».</p>
<p>(Milyen hamar kitalálta.)</p>
<p>– A hallgatásért megint lesz pályadijul kitüzve egy igen szép
csók?</p>
<p>– Az nem; hanem egy harapás. Tudja, a hogy a dajkák szokták
mondani a kis gyereknek, a ki csók helyett harap: olyan
«kutyaharap-csók».</p>
<p>– Az lehet még a valami jó!</p>
<p>– Ne higyje. Várok, a míg elkészül a nagy munkájával. Nem
akarom, hogy belevágjon az arczába.</p>
<p>– Ne tessék aggódni miattam. Operateur vagyok: nagyon biztos a
kezemben a kés.</p>
<p>– Ez megint ravasz kiszámítás öntől. Ez alatt a műtét alatt nem
lehet az arczán meglátni azt a hatást, a mit szavaim fognak önre
tenni.</p>
<p>Ebben már igaza volt. Mikor az ember hol a száját huzza
féloldalra, hol az alsó ajkát harapja a fogai közé, nehéz valami
indulatot kifejezni az arczának, kivált ha még be is van
szappanhabozva; akkor az ember az egyik három ujjával az orrát
emeli fölfelé, a másikkal meg a felső ajkát kapargatja a késsel
lefelé. Ily poseban még Garrick se játszta el Othellot. – S nekem
«így» kellett azt eljátszanom.</p>
<p>– Ön engem most megvet; kezdé a leány, odatámaszkodva az asztal
szélére. Azt hiszi, hogy én ön ellen complottot csináltam s valami
rosszat akartam elkövetni. Pedig lássa, az nem lett volna önre
nézve rossz, ha végig játsztuk volna.</p>
<p>Csakugyan elbámultam azon, a mit mondott. Mi az, a mi nem lett
volna rám nézve rossz? Ha én őt a játék végén, mint vőlegényétől
kinzott menyasszonyt elszöktetem?</p>
<p>Nem tudtam elhatározni, hogy a naivság sublimatuma-e ez? vagy a
cynismus præcipitatuma? <span class="pagenum"><a name="Page_161"
id="Page_161">-161-</a></span></p>
<p>Erre még tán borotválkozás nélkül is ferde képet csináltam
volna.</p>
<p>– Önnel elhitették, – folytatá Cenni, – hogy én szerepet
vállaltam egy olyan játékban, a mely önnek a nevetségessé tételére
volt kigondolva: pedig soha az ön jellemereje fényesebb diadalt nem
ült volna, mint akkor, s a válságos perczben majd megtudta volna
ön, hogy én ki vagyok».</p>
<p>Erre csakugyan kiváncsi voltam; mert rejtély volt előttem az
egész leány.</p>
<p>– Önnek azt mondták, hogy én vagyok a sátán. Azt is tudom, hogy
ki mondta? Az a másik: az az angyal. Hiszen mindenki azt hiszi, a
ki bennünket együtt meglát, hogy ő az angyal, én az ördög. Azért,
mert nekem macskaarczom van, hamis szemeim, nevetésre álló ajkaim;
azért mert kényeső természetem van: szeretek kötődni, gunyolódni:
ugrálok, tánczolok, nem vigyázok az illemre: azért nekem kell lenni
az ördögnek. Az a másik pedig, a miért madonna-arcza van, mert a
szemeit lesüti s a száját fel nem nyitja: az az angyal. De fel
tudta nyitni a száját, bezzeg, mikor engem kellett befeketíteni.
Azt gondolja, nem vigyáztam önökre, mikor azt a rózsát ójtották
együtt? A szemzésről beszéltek ugy-e? Ahhoz kellenek azok a
szikrázó szemek? Azok az ökölre emelt kezek? Akkor beszélte el a mi
játéktervünket. – Láttam.</p>
<p>Jó volt, hogy épen fel kellett emelnem a fejemet, hogy az állam
alatt működhessen a borotva.</p>
<p>– S miért tette ezt? ugyan miért? Azért, mert én előtte való nap
önnek azt ajánlottam, hogy merjen Diodora grófnőhöz közelíteni. Ezt
nem bocsájtotta meg nekem. S miért fájt ez neki? ugyan mit gondol.
– Ön én nekem egy adomával felelt, a miben egy hires jó barátjának
a tragoediáját mondta el. Ebből megérthettük mind a ketten, hogy ön
óvakodik a gazdag és főrangu hölgyek szeszélyes kegyeitől. Nem
hiszi, hogy azok közül valamelyik szerelemből válaszszon
alsóbbrangú, szerény vagyonu férjet. <span class="pagenum"><a name=
"Page_162" id="Page_162">-162-</a></span> Hát én nem vagyok sem
gazdag, sem főrangu. A comtesse név csak gyerek korból rám maradt
gúny. – Ezt megmondta az angyal. S miért kellett neki az én
játékomat elrontani? Miért árult el engem? Ön nem találja ki
magától?</p>
<p>Torkomon volt a kés: – a szó minden értelmében.</p>
<p>– Haha! – Nevetett gunyosan a leány. – Ön most ő tőlük jön.
Onnan belülről. Az istennőn orvosi gyógykezelést hajtott végre.
Látta őt emberfölötti bűbájában. El tudta űzni kinzó dæmonát.
Meggyógyította a keze érintésével: mint hajdan a Messiás. – Azután
pedig beszélt az angyallal. Tudatta vele, hogy inkább hajlik
Psychéhez, mint Anadyomenehez. Kapott tőle egy sokatmondó
kézszorítást. Meg is csókolta a kezét. – És most fontolgatja
magában: melyiknek a láncza volt elviselhetőbb. – Elfelejtette már
azt a történetet, a mi hires jó barátján megesett. – Nem mondja
többé: «voltam kuruzsló doktor, vagyok bukott követ, leszek tót
király»: – hanem – leborotválja a szakálát, s azt mondja: vagyok
csodatevő varázsló, leszek szivkirály! – Hahaha!</p>
<p>Csakugyan simára volt már borotválva az arczom.</p>
<p>Most még le kellett törülgetnem otkolonos kendővel.</p>
<p>– Elég szép ön: mondá a leány. Ismét lord Byron arcza van. Mehet
hódítani vele. – Önön függ, hogy kinél üljön diadalt. – Ha az
istennőt nyeri meg, úgy fogok szerencsét kivánni hozzá holnapután
is, mint tegnapelőtt. Rabszolga fog ön lenni; de jól megbecsült
rabszolga. Nem fogja ismerni a szerelmet: de a féltékenységet sem.
Hanem az angyaltól óvakodjék! – Én rosszat senkire nem mondok.
Hanem előre megmondom önnek, hogy ha az a rózsaszemzés megfogamzik,
a mit önök ketten ójtottak tegnap, s ha az virágot fog hozni: ön
lesz a világ legszerencsétlenebb férfia. – Még most van önnek
ideje, lemenni a sötétben, felkeresni a rózsaligetet, s letörni azt
az ágat, a mihez az ön lelke hozzá van kötve, s aztán futni a merre
lát. Az angyal rózsája meg fogja önt ölni! <span class=
"pagenum"><a name="Page_163" id="Page_163">-163-</a></span></p>
<p>Már akkor az ajtó kilincse a kezében volt.</p>
<p>Még egyszer visszafordult a nyitott ajtóból.</p>
<p>– Én megadtam önnek az igért harapást: jól tenne önnek ha
fájna!</p>
<p>Azzal kiment a szobából, nyitva feledve az ajtót.</p>
<p>Nem fájt az a harapcsók.</p>
<p>Ellenkezőleg!</p>
<p>A mit e leány féltékenységében kibeszélt, az bizonyossá tett a
felől, hogy Flamma szeret.</p>
<p>Én is szeretem őt.</p>
<p>S a szerelem arany. A rágalom azt meg nem rozsdásitja. Ezt az
aranyat a rágalom megaczélozza.</p>
<p>Ha szeretünk valakit egyszer: rágalmazza őt valaki előttünk, s
százszor meg fogjuk szeretni.</p>
<p>… Hanem ezen az éjszakán nem tudtam lehunyni a szememet.</p>
<h2>KI A GYŐZTES?</h2>
<p>Alig várhattam, hogy megvirradjon. Az első hajnalhasadáskor már
ott mértem végig nagy lépésekkel az utakat a parkban. Mit
csinálhatok addig, a míg a hölgyek a kastélyban fölkelnek s
toilettkész állapotban lesznek? ott még a cselédség is mind alszik.
Azon vettem észre magamat, hogy kigyalogoltam a tejgazdaságig.
Szigfridnek nagyszerű majorsága volt. Husz aargaui fajta tehenet
fejtek benne. Sajtkészítéssel volt összekötve. Gyakran mondta, hogy
a mint az államvasut kiépül, viczinális vasutat fog a birtokán
végig huzatni, a tej értékesítése végett. A majoros azt hitte, hogy
én vagyok már az inzsellér, a ki a vasutat tracirozza. Ebből
azonban kiábrándították a fejő leányok, a kik rám ismertek, hogy én
vagyok a tegnapi lakodalomból a panye násznagy: a panye doktor. Ők
voltak a nyoszolyóleányok. Elbeszélték hűségesen, hogy milyen jól
mulattak, hogy én eljöttem a vadászkastélyból: a barát czifra jó
kedvében volt. Mindenféle bolond nótákat <span class=
"pagenum"><a name="Page_164" id="Page_164">-164-</a></span> dalolt,
a mire őket is megtanította. Ott vigadtak első kakaskukoritásig.
Mondtam nekik, hogy hallottam a víg nótafikálásukat, egész
felhallott a kastélyba. «Jaj csak a grófnőnek el ne áruljam, hogy
ők voltak ott.» Készek voltak lekenyerezni. No nem azzal, a mivel
az uri tündér kecsegtetett, hanem valóságos puha rozskenyérrel és
egy nagy pohár friss tejjel. A mit én nagy élvezettel el is
költöttem. Azzal az Anyicskának is, meg a Marinkának is
megfogadtam, hogy semmire sem fogok emlékezni. Ezért aztán azt a
komplimentet kaptam az Anyicskától, hogy sokkal szebb fiú vagyok,
mint tegnap voltam: a mit én készpénznek is vettem.</p>
<p>Mire megint visszatávgyalogoltam a kastélyba, már a cselédség
talpon volt s a nagy szőnyegporolásból megtudhattam, hogy a grófnő
sem alszik már s az idegbaja is elmult.</p>
<p>Szobámba hozták a reggelit. A komornyik értésemre adta, hogy a
grófnő még gyöngének érzi magát a kiállott szenvedés után: azért
nem reggelizhet velem együtt szokás szerint a grotta
köröndjében.</p>
<p>Én viszont azt az óhajtásomat árultam el a komornyik előtt, hogy
ha a grófnő elfogadja az orvosi vizitemet, azt per express tudassa
velem; a mit a jeles közbenjáró ad referendum vett.</p>
<p>Nem is soká kellett várnom. A míg kabátot és czipőt váltottam,
már visszatért a komornyik, azzal a megtisztelő izenettel, hogy a
grófnő óhajt látni; mire én nem késlekedtem e jeles diplomatát,
legközelebb végrehajtandó tervem titkának részesévé tenni; megbizva
őt azzal a missióval, hogy a kocsisommal fogasson be, mert rögtön
el fogok utazni, s hogy most végleges elutazás lesz, azt
tapasztalatai nyomán kitalálhatta a markába nyomott
napoleonaranyból. Kértem egyuttal, hogy figyelmeztesse majd a
szobaleányt, hogy a vizes ibrik alatt az ő számára is van valami
tanujele hálás elismerésemnek; mire ő legnagyobb sajnálatát fejezte
ki megmásíthatlan elhatározásom <span class="pagenum"><a name=
"Page_165" id="Page_165">-165-</a></span> fölött. Azzal elvezetett
addig a teremig, a hol a grófnő várt reám; ott kétfelé nyitotta a
szárnyajtókat s engemet bebocsátva, maga visszavonult.</p>
<p>Az erkélyre nyiló szobában voltak az uraságok; mind a két ablak
s az erkély szárnyajtaja is nyitva volt; a nap besütött. Egészen
pleine air tableau volt.</p>
<p>Diodora grófnő pompás veres mályvavirágszinű reggeli öltözetet
viselt, pálmaszegélyzettel; a fejére fekete csipke csepesz volt
vetve, haja még úgy volt, a hogy én összebogoztam, legfeljebb egy
sárga teknönczhéj fésü volt még bele tűzve. Igen jó szinben volt.
Meg sem látszott rajta az elmult éjszaka szenvedése. A szegletben
keresztbe állított pamlagon ült; előtte a theás service a velenczei
mozaik asztalon. Ugyanazon asztal másik végén ült Flamma és Cenni.
A chinai napmadár befejezésén dolgoztak. Az előttük fekvő
kosárkában volt még egy csomó aranyos rovarszárny: azon tanakodtak,
hogy mit kellene abból még csinálni? A veranda nyitott ajtajánál
állt Szigfrid és szivarozott. Gyöngéd figyelmet tanusított vele
Diodora iránt, hogy a füst ne maradjon a szobában. Egyszerübb lett
volna ugyan épen nem szivaroznia.</p>
<p>A mint én beléptem a szobába: Szigfrid abban a perczben jutott
arra a meggyőződésre, hogy még is galantabb dolog lesz, odakinn az
erkélyen folytatni a szivarozást. Ezzel szerencsésen kikerültük azt
a dilemmát, hogy egymásnak vagy mondjunk jó reggelt, vagy ne
mondjunk.</p>
<p>Épen úgy Cenni is igen helyes ürügyet talált az eltünésre;
felszedte a thea servicet Diodora elől, annak eltávolításával saját
exodusának tetszetős indokot adva. Flamma ott maradt.</p>
<p>Diodora igen szivélyesen fogadott: megkinált, hogy üljek le a
mellette levő fauteuilbe, kezét nyujtá. Én megkérdezém, hogy mint
érzi magát? Hogyan aludt? Ő egész elragadtatással felelt:</p>
<p>– Fölségesen. A hogy csak gyermekkoromban aludtam valaha. Még
álmomban is gyermeknek álmodtam <span class="pagenum"><a name=
"Page_166" id="Page_166">-166-</a></span> magamat. Ön én velem
valóságos csodát művelt. Ezentul úgy fogok önnek hinni, mint az
oraculumnak. Visszavonok minden rosszat, a mit az orvosi
tudományról mondtam. Az ön kezének első érintése már valami bűvös
hatással volt rám. Később úgy éreztem, mintha ezt a rossz testet
izről-izre levenné rólam s aztán egy jobbat, egy tökéletesebbet
idomítana rám. Azt éreztem, hogy repülök: ön ragad magával a
végtelenségen keresztül; holdak, csillagok maradnak el mellettem.
Egy örvény, mely fölfelé sodor, ismeretlen gyönyörök világát nyitja
meg előttem. Ah, mért nem tarthat ez a kéjérzet örökké? Én valóban
nem tudom megmondani, hogy minő hálával tartozom önnek.</p>
<p>Ezeket mondta nekem Diodora. (Hallotta Flamma is. Még Szigfrid
is bedugta rá a fejét az erkélyről.) S hogy tudott rám nézni
azokkal a junoi szemeivel. Igen! Akkor, midőn az istennő a nagy
bolond Ixiont felbátorította s aztán – egy felhőt dobott a
bukfejesnek a karjai közé.</p>
<p>Az ilyen szavaktól, az ilyen nézéstől, talán nem is lett volna
csoda, ha megbolondultam volna.</p>
<p>Hát miért is nem bolondultam meg tőlük?</p>
<p>Mert már vaccinálva voltam!</p>
<p>Én ezekre a szavakra felkeltem a székről s egészen ünnepélyes
declaratio poséba téve magamat, meghajtottam Diodora előtt a
fejemet.</p>
<p>– Grófnő. Én rám nézve a legnagyobb öröm önnek mindenkor
szolgálatára lehetni. Ha önnél egy szenvedést gyönyörré
változtathatok: az nekem isteni jutalom. – A grófnő kegyteljes
szavai e perczben bátorságot öntenek a szivembe, hogy egy eddig
rejtegetett titkomat kezébe letegyem, mely engemet holtomig a
grófnő hű szolgálatára fog kötelezni: azáltal, hogy családjához
forraszt.</p>
<p>Ah, azt a büszke fejfölemelést nem lehet elfelednem soha. Így
nézett Diána szegény Actaeonra talán. Pedig az nem is jutott el
nála a massage curáig. A homloka meglátszott nőni, a szemei
elbujtak a szempillák alá, ajkai <span class="pagenum"><a name=
"Page_167" id="Page_167">-167-</a></span> keményen összeszorítva
lehuzódtak, az álla megfeszült s tokát csinált, orrczimpái
széttágultak: maga volt a visszataszító kevélység.</p>
<p>Haha!</p>
<p>Gondolta magában: «te is az a vándor madár vagy, a ki bolond
fejjel nekirepül a világító torony reverberált fényének s agyonüti
magát rajta».</p>
<p>S lassú léptető hangon mondá:</p>
<p>– Ön félreértett engem, kedves doctor. Én nem arra gondoltam,
amire ön szavaim által felbuzdítva hiszi magát.</p>
<p>Még mélyebben meghajtottam előtte a fejemet.</p>
<p>– Kedves grófnő. A félreértés az ön részén van. Én az ön
unokahugának a kezét kérem meg.</p>
<p>Erre a szóra aztán megint egyszerre átalakult az arcza és a
kedélye. Elkezdett kaczagni.</p>
<p>Ismerem ezt a kaczagást. Ez a boszúságnak, a megsértett
dölyfnek, a kijátszott furfangnak a nevetése. Ezzel álarczozzák az
asszonyok azt az indulatot, melyben szeretnének mindent összetépni,
törni, mi csak tépni és törni engedi magát.</p>
<p>– Hahaha! Ah haha! Tehát Cennit kéri meg. Haha! Tehát mégis
igaz? Jól sejtettem. Hahaha! Azért futott ki a bohó leány! Ah
hahaha! Nagyon derék! A Cenni unokahugomat, a kis Cenni comtesset!
Derék pár! Hahaha!</p>
<p>Engedtem neki, hogy hadd nevesse ki magát. Árt az egészségnek,
ha az ember egy ideges hölgygyel félbeszakíttatja a nevetést.</p>
<p>A nagy kaczagásra Szigfrid is bejött az erkélyről, s odament a
nagynénjéhez:</p>
<p>– Na mi az?</p>
<p>Diodora aztán annak is elmondta, háromnegyedrész nevetés közé
felvegyítve, hogy doktor Dumány barátunk megkérte a mi kis Cennink
kezét.</p>
<p>– Wery well. Monda rá Szigfrid. Gschieht ihm recht! Habeat sibi.
<span class="pagenum"><a name="Page_168" id=
"Page_168">-168-</a></span></p>
<p>Most már aztán én is kegyetlen voltam.</p>
<p>– Kedves grófnő, mondám: úgy látszik, hogy a félreértés
chronicussá kezd válni köztünk. Én igen nagyon tisztelem, de nincs
eszemben, nőül venni «Klára kisasszonyt!»</p>
<p>Megint egy új arczváltozás.</p>
<p>A szemek elmerednek, a száj nyitva marad, a szemöldök
összehuzódik, az egész arcz megnyúlik, az orr hegyes lesz.</p>
<p>A nevetés helyt ád a felháborodó elszörnyedésnek.</p>
<p>Most már Diodora is felállt a helyéről s Semiramishoz illő
mozdulattal nyujtva ki parancsküldő mutatóujját felém, recsegteté e
fenhangú mondást:</p>
<p>– Ki mondta azt önnek, hogy itt ennél a háznál van egy Klára
kisasszony?</p>
<p>Most már nem volt visszalépés. Össze voltunk akaszkodva.
Valamelyikünknek el kell esni.</p>
<p>Egy tekintetet veték Flammára. Kérdeztem. Ő felelt: egy daczos
fejfölvetéssel. Megértettem. Aztán nyugodtan feleltem a grófnő
ördögidézésére.</p>
<p>– Flamma grófnő.</p>
<p>Diodora villámló szemekkel tekinte Flammára.</p>
<p>Flamma nyugodtan felállt a helyéről s azt mondá:</p>
<p>– Igen, én mondtam.</p>
<p>– Ah! Akkor te voltál az áruló! Te conspiráltál ellenünk! Te
rontottad el a tervünket! – kiálta közbe Szigfrid.</p>
<p>Diodora ámult és bámult.</p>
<p>– Miféle tervről beszélsz te itt? Micsoda conspiratióról?</p>
<p>– Ezért meg fogsz lakolni! Kiabált Szigfrid s egy lépést tett
Flamma felé.</p>
<p>Én eléje álltam.</p>
<p>– Csak nyugodtan, édes Szigfrid. Én Flamma grófnő kezét kértem
meg. Ő az én védelmem alatt áll.</p>
<p>– «Adj a tótnak szállást, s kitúr a házadból.» Henczegett
Szigfrid pöffeszkedve. <span class="pagenum"><a name="Page_169" id=
"Page_169">-169-</a></span></p>
<p>– Szigfrid! Szólítá meg őt keményen Diodora. Kikérem, hogy az én
szobámban az én vendégemet megsértse. Ehez önnek semmi szava.</p>
<p>Bennem is felforrt a vér.</p>
<p>– Hogy a grófnak semmiben se maradjak adósa, megjegyzem, hogy az
én ősapám már akkor harczolt a magyar zászlók alatt a Thábor
hegyén, a mikor a Vernőczyek ősapja még becsületes birkapásztor
volt a Verhovinán.</p>
<p>Megbántam rögtön, a mint kimondtam: mert hiszen ezzel Flammát is
megsértettem. Hanem a keserű pilula használt. Az egész uri család
egyszerre visszanyerte tőle előkelő, hideg, lymphaticus
kedélyét.</p>
<p>– Flamma! szólt Diodora hideg, szenvnélküli hangon.
Feljogosítottad te a doktor urat, hogy ilyen ajánlatot tegyen
nekem?</p>
<p>– Igen. Felelt Flamma, elég hangosan.</p>
<p>Diodora vállat vont. S aztán egész noble souplessel fordult
felém.</p>
<p>– Akkor nekem semmi ellenvetésem nem lehet.</p>
<p>S intett a kezével.</p>
<p>Én elértettem az intést. Kezemet nyujtám Flammának.</p>
<p>Flamma elfogadta a kezemet, s meghagyta általam csókolni a
kezét.</p>
<p>Ezzel meg volt a kézfogó.</p>
<p>Szigfrid elővette a szivartárczáját. Leharapta egy szivarnak a
végét, azt kiköpte, rágyujtott, összefonta a karjait s felfujta a
füstöt a csillárra.</p>
<p>– Én nekem ugyan más szándékom volt Flamma jövője iránt, monda
fagyosan Diodora; de ha ő így választott, meg kell benne nyugodnom.
Most már csak arra kérem önöket, hogy szabjanak az egybekelésükre
mentől rövidebb határidőt, mert én Helgolandba akarok menni,
fürdőkre.</p>
<p>(Helgolandba? Nekem kellett volna oda mennem.)</p>
<p>– Én rögtön sietek Szepesváraljára, a püspöktől kieszközölni
<span class="pagenum"><a name="Page_170" id=
"Page_170">-170-</a></span> a dispensátiót, s a mint azt megnyerem,
másnap tarthatjuk az esküvőt.</p>
<p>– Azt is óhajtanám, monda Diodora, hogy az esküvő mentől
egyszerűbben menne végbe.</p>
<p>– A grófnő óhajtása az enyém is.</p>
<p>– Itt a kápolnában volna a szertartás.</p>
<p>Én erős lélekzetet szívtam, meghökkenve.</p>
<p>– Az erdei kápolnában?</p>
<p>Eszembe jutott pater Paphnutius! Oda én nem megyek esküdni.</p>
<p>Szigfrid elnevette magát, észrevéve megszeppenésemet s tudva
annak az okát.</p>
<p>Erre Diodora is elmosolyodott.</p>
<p>Még Flamma ajkai is mosolyra huzódtak.</p>
<p>Utoljára magam is nevettem.</p>
<p>A nevetésben van valami kibékítő.</p>
<p>– Nem! Nem az erdei eremitageban, mondá Diodora. Itt a
kastélyban van egy kis házi kápolnánk. Ha sokan nem leszünk,
elférünk benne.</p>
<p>– Én nem hozok mást, mint a násznagyomat.</p>
<p>– Hanem engemet ne híjj násznagynak – szólt közbe Szigfrid, mert
engem Volhyniába hittak bölényvadászatra, holnap elutazom.</p>
<p>– Gondoskodni fogok Flamma grófnő számára is násznagyról.</p>
<p>– Még egyet. Szólt Diodora. Az esküvő napján át fogom önnek adni
Flamma hozományát, a mit nagyatyjától kapott örökbe. Egy millió
forint jó értékpapirokban.</p>
<p>Én némán hajtám meg magamat s kezemmel Flammára mutattam.</p>
<p>– Ez önre is tartozik; mert meg kell tudnia, hogy közös
nagyatyánk azon föltételt köté a hagyatékaihoz, hogy a ki a
családból a római katholikus hitet eltalálná hagyni, attól az
oldalrokonok az örökséget elvehetik.</p>
<p>– Ily esetet nem képzelek. <span class="pagenum"><a name=
"Page_171" id="Page_171">-171-</a></span></p>
<p>– Noh…</p>
<p>Itt egy hosszú pauza következett.</p>
<p>Én idejét láttam a búcsuvevésnek.</p>
<p>Legelőször is Flammától búcsuztam el, ki mind a két kezét
kezembe tette, s halkan mondá, hogy jőjjek vissza minél előbb.</p>
<p>Akkor Diodora is kezet nyujtott, hideg, lágymatag, erélytelen
kezet. Én csókot nyomtam rá; olyant, a milyen a kéz volt.</p>
<p>Végül Szigfrid is jónak látta jobbot nyujtani.</p>
<p>– No hát: Isten neki, fakereszt! Grüss dich Gott Schwager.</p>
<p>Kezet szorítottunk. Azt mégis megállhattuk, hogy össze ne
csókolózzunk.</p>
<p>Egy hét mulva megtartottuk az esküvőnket. Semmi véletlen, semmi
akadály nem jött közbe. Minden a szokott rendben ment véghez.</p>
<p>Délután esküdtünk s én már estére hazavihettem Dumányfalvára a
menyasszonyomat.</p>
<p>A kastélynak az egyik kapuján én hajtottam ki Flammával, a másik
kapuján Diodora grófnő Cennivel. Ők pedig indultak fürdőbe –
Helgolandra.</p>
<p>Szigfrid ott volt már a bölényei között Volhyniában.</p>
<p class="center">*</p>
<p>Már most te barátom azt hiszed, hogy vége van a regénynek s te
mehetsz aludni.</p>
<p>Dehogy mehetsz! Még csak most kezdődik az én történetem.</p>
<p>Hanem előbb igyuk meg ezt a punchot.</p>
<p>Furcsa történet lesz ebből nagyon. <span class=
"pagenum"><a name="Page_172" id="Page_172">-172-</a></span></p>
<h2>A NÁSZÉJ.</h2>
<p>Olyan nagy volt a boldogságom, hogy nem akartam hinni benne. Azt
gondoltam, hogy csak álom.</p>
<p>Ősi kastélyomat rövid egy hét alatt úgy be tudtam rendezni, hogy
nőm mindazt a kényelmet megtalálja benne, a mit nagynénjénél
megszokott.</p>
<p>A házasélet első gyönyörűségei közé tartozik az, midőn az új
asszony az új háznál, mely ezentúl az ő otthona lesz, mindent
apróra megtekint s aztán meg van vele elégedve, hogy semmi sem
hiányzik, minden az izlése szerint van.</p>
<p>Aztán az első estebéd, a mit kettecskén költünk el. Minden étel
nagyon jó, fölséges! de azért egyből sem tudunk enni: egészen más
vágyunk van, mint az étvágy.</p>
<p>Még eddig meg sem csókoltam a nőmet; azt mondta: «meglátják» –
cselédek jártak, keltek.</p>
<p>A mint aztán vége volt a vacsorának, azt mondta a nőm, hogy
menjünk át az én dolgozószobámba.</p>
<p>Én egészen más szobába szerettem volna menni.</p>
<p>– Át akarom adni a hozományomat.</p>
<p>– Maradhat az holnapra, vagy holnaputánra.</p>
<p>– Nem! Én ma akarom átadni.</p>
<p>No hát az első kivánságát az asszonynak nem szabad
megtagadni.</p>
<p>– Nem bánom, hát kezdjük ezen.</p>
<p>Én előre mentem a dolgozószobámba; Flamma utánam jött, magával
hozva az aczélsarkakkal ellátott rózsafaszekrényt, melynek kulcsa a
karpereczére volt akasztva.</p>
<p>A szekrényt az asztalra tette; a kulcsot a kezembe adta, hogy
nyissam fel.</p>
<p>Láttam, hogy értékpapirok vannak benne.</p>
<p>A legfelső magyar földtehermentesítési kötvény volt 5000
forintról szóló. <span class="pagenum"><a name="Page_173" id=
"Page_173">-173-</a></span></p>
<p>– Ennek összesen egy milliónak kell lenni; mondá a nőm.</p>
<p>– Meg vagyok felőle győződve, hogy annyi.</p>
<p>– De én is meg akarok felőle győződni. Szedjük ki és számláljuk
meg.</p>
<p>Nekem oda kellett ülnöm az asztalomhoz. Kezembe vennem a
palatáblát, meg a griflit és irnom. S ő egyenkint kiszedte az
értékpapirokat s diktálta a czimeket, meg az összegeket.
Mindegyiket fel is nyitotta, hogy meggyőződjék felőle, benne
vannak-e a szelvények? Az egyik értékpapirnak a szelvénye szólt
januárról, a másiké októberről. Azt is feldiktálta, én irtam.</p>
<p>Hiszen úgy in abstracto egy millió forintnyi értékpapirt, a mely
mától fogva a sajátunk, a feleségünkkel együtt sorba nézegetni,
összeirogatni nem is nevezhető rossz mulatságnak; de concret
esetben, épen az első menyegzői éjszakán ezzel tölteni el a
mennyországtól kölcsönzött időt, mégis csak abstrusus gondolat!</p>
<p>Egyszer csak vége lett.</p>
<p>– Már most számítsuk össze.</p>
<p>Kétszáznál több tétel volt. Mikor összeadtam, egy millió
százhetvenöt ezer forint jött ki belőle.</p>
<p>– Hát hogy lehet ez több, mint egy millió? kérdezé a nőm.</p>
<p>– Úgy, hogy mi a névszerinti értéket vettük fel: a tényleges
értéket pedig a börzeárfolyam szabja meg.</p>
<p>– Hát milyen most ezeknek a börzeára?</p>
<p>Szent Pythagoras! Ez most ki akarja velem számíttatni az igazi
árkeletét az értékpapiroknak.</p>
<p>Azt mondtam, hogy «nem tudom én».</p>
<p>– Dehogy nem! Majd mindjárt tudni fogja.</p>
<p>Azzal felvett az asztalomról egy ujságot, mely még fel sem volt
bontva; leszakította róla a keresztborítékot, (Pester Lloyd volt)
kikereste belőle az illető tételt: magyar földtehermentesítési
kötvény 85, alsó ausztriai 88, erdélyi 82. <span class=
"pagenum"><a name="Page_174" id="Page_174">-174-</a></span></p>
<p>S nekem aztán az egyes tételeket összegeznem kellett; azután
elővennem az aurea regulát s kikalkulálnom, hogy 255,000 forintnyi
magyarországi 85 cursussal hány igazi osztrák forint? és utána a
többit, végre összeadni a resultatumot.</p>
<p>Ekkor megint valami 30 ezer forintnál kevesebbre ütött ki az
összeg egy milliónál.</p>
<p>– Hát már ez hogy lehet megint? szólt Flamma.</p>
<p>Ajh, de szivesen helyrepótoltam volna a saját pénzemből ezt a
differencziát, ha elengedte volna a magyarázatot.</p>
<p>– Én nem tudom.</p>
<p>Csakhogy Flammát ezzel a szóval «nem tudom» nem lehet
kifizetni.</p>
<p>– De én nekem meg kell tudnom, hogy kinél követeljem a hiányt?
mert én nekem a nagyatyám egy kerek milliót hagyományozott.</p>
<p>– Hát ez a hiány bizonyosan börzeárfolyam különbözet lesz. A
mikor az értékpapirokat önnek a boldogult nagyatyja megszerezte,
akkor magasabban állt az értékük.</p>
<p>– Ahá! Itt van a szekrény fenekén az akkori börzeárfolyam.</p>
<p>Még azt a kis rongyos papirost is észrevették az édes szemei.
Valósággal a tavalyi árfolyam volt.</p>
<p>Ekkor megint kezembe kellett vennem griflit, palatáblát s
kiszámítanom az értékét az akkori árfolyam szerint.</p>
<p>Most már csakugyan kiütött a kerek egy millió.</p>
<p>Nem hitt ám: hanem utánam calculált. Nagy itt a pontosság.</p>
<p>Nagyot fohászkodtam. Csakhogy végre átestünk ezen a millión.</p>
<p>Dehogy estünk át.</p>
<p>Akkor Flamma felköltött a helyemből, s maga ült le a
karszékembe. Tollat kért.</p>
<p>– Minek az a toll?</p>
<p>– Irni.</p>
<p>Vajjon mit akar ez most irni? <span class="pagenum"><a name=
"Page_175" id="Page_175">-175-</a></span></p>
<p>Mit bizony?</p>
<p>Minden egyes értékpapirt ellátni a névaláirásával.</p>
<p>– Minek az, kedveském?</p>
<p>– Azt ön nagyon jól tudja. E kötvényeken most a nagyatyám neve
áll. Addig ezek nem az én tulajdonom, a míg az én nevem nincs rájuk
jegyezve. Addig nem értékesíthetjük.</p>
<p>– De hiszen nem akarjuk mi ezeket értékesíteni.</p>
<p>– Azt ön nem tudhatja.</p>
<p>– De hát nem lehetne ezt holnap reggel elvégezni? Egész
kényelemmel.</p>
<p>– Édes barátom! Ne legyen ön olyan ideges. Ennek ma kell
megtörténni.</p>
<p>Nem birtam kitalálni az okát. Hiszen nincsen executió a
hátunkon.</p>
<p>De hát a mit az asszony egyszer a fejébe vett, az hajthatlanabb
a fátumnál.</p>
<p>És nekem a menyegzőm éjszakáján ott kellett néznem, hogy
rajzolja fel a feleségem a nevét, szép férfias fraktur betükkel,
még pedig az egész nevét: «Dumányfalvi Dumány Kornélné, szül. gróf
Vraniczai Vernőczy Flamma Mária», kétszáz darab államkötvénynek a
hátára.</p>
<p>Megadtam magamat. Ha megházasodtunk, gyakoroljuk magunkat a
türelemben. Majd üt aztán a bosszuállás órája!</p>
<p>Egyszer csak vége lett ennek is.</p>
<p>Hála az égnek, az utolsó is alá volt irva.</p>
<p>– Vigyázzon ön! még nedves az irás.</p>
<p>Felszárítottam itatós papirral.</p>
<p>Akkor aztán visszarakta az értékpapirokat a szekrénykébe, s ezt,
a benne lévő kulcscsal együtt a kezembe adta, hogy zárjam el a
Wertheim-pénztáramba.</p>
<p>Megfogadtam a szót.</p>
<p>Végre valahára hozzájutok hát a boldogságomhoz.</p>
<p>– Még van valami közleni valóm; mondá Flamma s azzal előhuzott a
zsebéből egy összehajtott iratot, mely <span class=
"pagenum"><a name="Page_176" id="Page_176">-176-</a></span> nemzeti
színü zsinórral volt átfűzve, s a zsinór végei nagy hivatalos
ostyapecséttel lefoglalva.</p>
<p>Hát ez vajjon mi lesz?</p>
<p>Kezembe adta: olvassam el.</p>
<p>Az egy közjegyző által hitelesített fölhatalmazás volt, melyben
Vraniczai Vernőczy Flamma Mária grófnő leendő férjét, doktor
Dumányfalvi Dumány Kornélt felhatalmazza, hogy egy millió értéket
képviselő államkötvényeivel tetszése szerint rendelkezzék, azokat
értékesíthesse, azoknak jövedelmét s magát a tőkét is oda
fordíthassa, a hova akarja.</p>
<p>Meg voltam ütődve.</p>
<p>– De kedves Flamma! minek nekem ez a felhatalmazás? Minek adja
ön nekem át a hozományát és ezt a fölhatalmazást hozzá?</p>
<p>Ekkor fölállt a helyéről és rám nézett; olyan volt, mint egy
jéghegy, az északfénytől bevilágítva.</p>
<p>– Azért, hogy azt ne mondhassa ön, hogy a menyegzője napján egy
shilling nélkül hagyta önt ott a felesége a szép Wight-sziget
partján.</p>
<p>Rábámultam.</p>
<p>– Hogy értsem ezt Flamma?</p>
<p>Arra ő a legnagyobb nyugalommal ezt mondá:</p>
<p>– Én már a más neje vagyok.</p>
<p>Én azt éreztem e szókra, mintha a boszorkánymesék lovagja
volnék, a kit a varázslónő egy vesszőütéssel hüllővé változtat. A
hideg gyíkbőr pikkelyeit érzém egész testemen végigterjedni.</p>
<p>– Ki az az ember? kérdezém tőle.</p>
<p>– Szigfrid.</p>
<p>– S miért nem vette önt el, ha nejévé tette?</p>
<p>– Mert már van neki törvényes neje – Egyptomban s attól nem
válhat el.</p>
<p>– S miért jött ön én hozzám?</p>
<p>– Megfogadta, midőn a szerencsétlenség ért, hogy férjhez fog
adni egy distingvált férfihoz, a kinek jó neve <span class=
"pagenum"><a name="Page_177" id="Page_177">-177-</a></span> és
állása van, hogy a házasság ne kivánjon magyarázatot.</p>
<p>– Mikor volt az?</p>
<p>– Három hónapja.</p>
<p>– A mikor én Bécsből ide kerültem?</p>
<p>– Igen.</p>
<p>– Azért kötött velem rögtön barátságot?</p>
<p>– Azért.</p>
<p>– Ez volt az oka, hogy fölléptetett képviselőjelöltnek?</p>
<p>– Ez. S hogy a választását megsemmisítették, azt is ő
eszközölte. A tanut ő állította elő. Azért, hogy új választás
legyen s az alatt ön velünk megismerkedjék.</p>
<p>– Az egész előre elkészített terv volt?</p>
<p>– Igen.</p>
<p>– A Cenni házassági komédiája. S annak az ön által
elárultatása?</p>
<p>– Azért volt, hogy önnek a bizalmát megnyerjem.</p>
<p>– Tehát mindenki összejátszott?</p>
<p>– Mindenki.</p>
<p>– Diodora is?</p>
<p>– Ő csinálta az egész tervet.</p>
<p>Ez az egész vallatásszerü párbeszéd hasonlított ahhoz, a midőn
egy hypnotizált medium a delejezőjének minden kérdésére önakarat
nélküli feleleteket ád.</p>
<p>Én a halált éreztem minden idegeimben. Meg volt bénulva testem
lelkem.</p>
<p>Ő pedig állt ott előttem, leeresztett kezeit egymásba téve,
azzal az átszellemült szeráf arczczal, a mire esküdni lehetett,
hogy az az ártatlanság égi mintaképe.</p>
<p>S ez az ördög! Az ördög! Itt van az én életemnek ördöge, a ki
megöli testem, lelkem, a ki elkárhozít! Hiszen megmondta ezt nekem
az a másik! Mikor odajött hozzám, szemrehányást tenni, hogy miért
nem futottam el ő vele, hisz ő szegény leány nem adhat mást, csak
szerelmet. – Megmondta, hogy ez a szebbik nem angyal! Megmondta,
hogy szerencsétlen fogok lenni és átkozni fogom a sorsot,
<span class="pagenum"><a name="Page_178" id=
"Page_178">-178-</a></span> ha őt elnyerem. De hisz ez is csak
szerep volt! Azért rágalmazta, hogy még jobban megszeressem; azért
ijesztgetett, mert tudta, hogy felbátorít, – óh ezek úgy ismertek
engem, mint a hegedüvirtuóz a maga violinját, s úgy játszottak
rajtam, a hogy akartak!</p>
<p>Egy mentő gondolatom támadt.</p>
<p>Nevetni kezdtem.</p>
<p>– Te most engem próbára tettél? Tréfa volt az egész! Flamma.</p>
<p>S azzal a keze után nyultam.</p>
<p>– Valót mondtam. Szólt ő, s visszatiltó mozdulatot tett a
kezével.</p>
<p>Meg voltam dermedve. Megszüntem gondolkozni. Mint egy őrült,
mint egy holdkóros bámultam magam elé. Az iróasztalomon volt egy
kétélü kalábriai tőr, a mit papirvágónak használtam, arra bámultam
el olyan nagyon; az aczél patinájába arany betükkel voltak bevésve
e szavak: «buona notte».</p>
<p>«Buona notte. Buona notte» suttogám magamban.</p>
<p>Ő szakítá félbe a hallgatást.</p>
<p>– Akar ön még valamit kérdezni tőlem?</p>
<p>Én a kezemmel inték neki, hogy távozzék.</p>
<p>Erre ő, mint egy gép-báb, mint egy android, megfordult és ment
az ajtó felé.</p>
<p>Ebben a pillanatban valami tűzláng futott át testemen, lelkemen.
Egy perczig úr volt bennem az az őrület, hogy utána ugorjam egy
szökéssel, s azt a kétélü kést hátulról a szivébe döfjem. Hátulról,
orozva, ahogy ők megöltek engem.</p>
<p>Jobb szellemem visszatartott. Két életet ölnék meg: s az egyik
még Isten kezében van.</p>
<p>Kinyilt az ajtó, ő kiment rajta s betette maga után.</p>
<p>S én ezzel elszalasztottam azt a soha vissza nem térő
pillanatot, a midőn azt mondhattam Isten, ember és ördög előtt:
«megöltem az asszonyomat, – mert más asszonya volt». – Ez a
pillanat nem tér vissza többé soha. Elszalasztottam. <span class=
"pagenum"><a name="Page_179" id="Page_179">-179-</a></span></p>
<p>Ő megmenekült. Ő élni fog, és folytatja a természet útját.</p>
<p>Eltemetve csupán én vagyok. Vagy holtan, vagy élőn eltemetve.
Épen úgy, mint az a jó barátom, a kinek a történetét a két leány
előtt (leány előtt!) elmeséltem. Hogy intettek egymásnak a
szemeikkel akkor! Óh én okosabb vagyok, mint az én jó barátom volt!
S már akkor benne voltam a tőrben! S most itt ülök a menyegzőm
éjszakáján, épen mint az; magamra hagyva egy «good bye» nélkül. –
No de nem egy shilling nélkül. Nekem legalább ide adták a pénzt! Ki
vagyok fizetve a gyalázatért.</p>
<p>Megfizetve én? Egy millióval kifizetve, azért, hogy
meggyaláztak!</p>
<p>Mennybéli Jehova Isten! Ne tudj most rólam semmit; mert nem
tőled kérek ma tanácsot!</p>
<p>Azt mondta az a márványszivü nő: «ha az Istent megtagadod, az
Isten megbocsát, mert ő jóságos. De ha az ördögöt megtagadod, az
boszut áll!»</p>
<p>És én tartottam nekik egy dissertatiót arról, hogy nincsen
ördög, nincs lény, sem test, sem szellem, a ki tegye a rosszat,
csak azért, mert rossz; a ki fájdalmat, gyötrelmet, pokolkínt
okozzon másnak, csak azért, hogy ő maga gyönyörködjék benne; s már
akkor négy szempárból sugárzott felém a dæmon tűzszikrája. Mind a
négyben ott volt az ördög, a ki rám les!</p>
<p>No hát én bennem is él egy ördög, ha fölébresztették! S majd
meglátjuk, hogy melyikünké tud czudarabbul harapni?</p>
<p>Mindenekelőtt hideg vér!</p>
<p>Ne áruljuk el, hogy mi lakik bennem?</p>
<p>Elég hosszu az éjszaka tanácsot tartani.</p>
<p>Lássuk mit lehet tenni?</p>
<p>Utána menjek Volhyniába annak az embernek? Feleletre vonjam?
Hisz ő kitünően lő, én meg sehogy sem. Az öl meg engem s aztán
kinevetnek.</p>
<p>Magamat lőjem főbe? – Hát mi lesz belőle? Az asszony
<span class="pagenum"><a name="Page_180" id=
"Page_180">-180-</a></span> egy napig ájuldozni fog, egy hétig
kisértetet lát, hat hónapig gyászolni fog: akkor mindenki megtudja,
hogy miért lőttem magamat főbe, – s akkor duplán kinevetnek.</p>
<p>Válópört indítsak? a «si fuerit dolus» alapján. Hát kell nekem
az eddigi hirességemhez még az a celebritás is? Hogy éveken
keresztül példabeszéd tárgya legyek az országban?</p>
<p>Akár merre akarok kigázolni a sárból, mindenütt a nevető
publikum gunyhahotájával találkozom.</p>
<p>Ah, ez az igazi pokoltűz! A vigyorgó arczoknak, a nevető
szemeknek a lángja.</p>
<p>Ne hagyj el édes eszem! Találj ki valami olyan megtorlást, a mi
nekem egyúttal elégtétel. Valami olyan módját a halálnak, a mi
nekem megnyugvást adjon a föld alatt, ezeknek pedig, a kik idefenn
maradnak, elvegye a nyugalmát örökre.</p>
<p>Mert hiszen azt, hogy mától fogva halott vagyok, azt már tudom.
De szabad a halálnemekben válogatnom.</p>
<p>Reggelre megszületett a terv az agyamban.</p>
<p>Mondhatom, hogy ez a terv becsületére vált az én ördögömnek.</p>
<p>Meghalok; de nem fog kinevetni, megátkozni, elitélni senki.
Becsület, jó hirnév takarja rám a hantot. És meghalok úgy, hogy ez
az asszony nem fog elfelejteni, a míg csak él; s a míg rám
visszaemlékezik, addig nem lesz boldog. Keresni fog, hívni fog,
mikor már nem leszek. És meg fogja bánni minden nap azt, a mit
velem elkövetett.</p>
<p>Az én ördögöm olyan furfangos praktikát fondorkodott ki, a mivel
ő neki megszerzi a poklot a földön; nekem pedig megnyitja a
mennyországot. – Már annál derekabbat csak nem lehet egy ördögtől
kivánni. <span class="pagenum"><a name="Page_181" id=
"Page_181">-181-</a></span></p>
<h2>AZ ÉN TERVEM.</h2>
<p>Másnap azt mondtam a nőmnek:</p>
<p>– Mi itt nem maradhatunk. Egy esztendeig külföldön kell lennünk.
Párisba fogunk menni.</p>
<p>– A hogy ön kivánja.</p>
<p>Még ki sem voltak bontva az úti bőröndjei.</p>
<p>Akkor elmentem a megye székvárosában lakó ügyvédemhez, s azt
megbiztam, hogy vegyen fel a birtokomra annyi kölcsönt, a mennyit
csak lehet kapni a földhitelintézettől. Azt adtam okul, hogy
birtokot akarok vásárolni. Erre az ügyvédem megsugta, hogy ne
siessek nagyon a birtokvásárlással, mert a hogy be van avatva a
viszonyokba, úgy tudja, hogy Szigfrid gróf vernőczi birtoka egy év
lefolyása alatt eladó lesz; másfél millió forintért. Nagyon uszik
már. Akkor a feleségem hozományát is hozzátéve az örökölt és
kölcsönvett összeghez, megszerezhetem magamnak ezt a birtokot.</p>
<p>Ez egy kis villanyszikra volt. Egy perczig világított és
melegített. Hát még azt a vernőczi kastély homlokzatára kifaragott
vízi tündért is birtokomba keríthetném? Hogy egészen «otthon»
legyek!</p>
<p>Jól van, mondám neki. Várni fogok rá. Addig küldje utánam a
pénzt Párisba, mind a kölcsönt, mind az örökséget, utasítsa azt
Hirsch párisi bankárhoz.</p>
<p>A nőm hozományát tartalmazó szekrényt pedig feltettem a postára
s szabályszerü biztosítás mellett elküldtem Brüszszelbe egy
elsőrendü bankházhoz letéteménybe.</p>
<p>Pár nap mulva útban voltunk Páris felé.</p>
<p>Én az egész úton azt a gyöngéd figyelmet tanusítottam a nőm
iránt, a mivel a fiatal férj tartozik a feleségének a
nászutazáson.</p>
<p>A schweiczi útvonalat választottam. Ez által kikerültem mind azt
az alkalmatlanságot, mely ezekben a napokban, <span class=
"pagenum"><a name="Page_182" id="Page_182">-182-</a></span> a
Németországon keresztül Francziaországba utazókra bőségesen
várakozott.</p>
<p>A háború a levegőben függött: – a világ két legnagyobb
nemzetének háborúja. Minő zürzavar van ilyenkor a vasútakon és
pályaházakban, az elképzelhető. A Schweicz azonban semleges volt.
Dél-Francziaország nyugodt. Csak Párisba megérkezve sejteté velünk
a boulevardok néptömegét ellenőrző mouchardok nagy serege, hogy itt
valami rendkivüli izgalom van.</p>
<p>Egyelőre nagyon békességes tüntetés volt.</p>
<p>Kék blouseos munkások nagy tömegekben vonultak fel a
Concorde-térre, fehér zászlókkal és rúdra szegzett táblákkal, a
mikre e szavak voltak irva: «A bas la guerre.» – «Vive la paix.»
(Le a háboruval! Éljen a béke.) Népszónokok tartottak beszédeket a
háboru iszonyai felől; tiltakoztak a dicsszomjas zsarnokok ellen, a
kik Francziaországot veszedelembe viszik.</p>
<p>Beszélhettek már!</p>
<p>«Bellona» is szép asszony. Mentül jobban rágalmazzák az irigyei,
a szeretői annál őrültebben imádják.</p>
<p>A föld szomjazta a vért már.</p>
<p>Én már értesülve voltam az egész politikai helyzetről. Erre volt
alapítva a tervem.</p>
<p>Épen Párisba érkezésünk utáni napon lett közzétéve Napoleon
hadizenete Poroszország ellen.</p>
<p>A lelkesedés általános volt. «A Berlin!» hangzott minden utczán.
A tömegek a Marseillaiset énekelték, fölváltva a «le
depart»-tal.</p>
<p>Én a nőm számára egy hotelt béreltem ki, melyet egy a hadizenet
következtében hirtelen elköltözött diplomata hagyott el. Butort,
kocsit, lovat, cselédeket mind átvettem. Jutányosan lehetett
hozzájutni.</p>
<p>Nőm meg volt lepetve e nagy gyöngédség által.</p>
<p>Láttam az arczából, hogy szeretne valami megjegyzést tenni, hogy
ez mégis túlságos fényüzés. Ez a pompa, kényelem nem áll arányban a
mi vagyoni tehetségünkkel. De <span class="pagenum"><a name=
"Page_183" id="Page_183">-183-</a></span> ő is talán leolvashatta
az én arczomról az adandó választ: «Kedvesem: Ön rám bizta, hogy
tegyek önnek a milliójával, a mit akarok, hát én azt elpazarlom –
önre».</p>
<p>Mikor aztán az asszonyom jól el volt helyezve, akkor azt mondám
neki:</p>
<p>– Én felajánlottam a franczia kormánynak a szolgálatomat, mint
tábori orvos a háboru tartamára. El lett fogadva. Megkaptam Palikao
herczegtől a kinevezést. Ma este indulok a rajnai hadsereghez.</p>
<p>– Ha ön úgy kivánja, én nem mondhatok ellent.</p>
<p>Jó, engedelmes feleség!</p>
<p>Elég hosszu idő mult már el a menyegzőnk óta; két hetes házasok
voltunk. Hajh, nekem úgy tetszett, mintha hét tél, hét nyár mult
volna el azóta!</p>
<p>– Ne tagadjon ön meg magától az alatt semmi élvezetet,
folytatám; itt hagyok önnek visszatértemig negyvenezer frankot.</p>
<p>– Takarékosan fogok vele bánni.</p>
<p>Több szót nem váltottunk.</p>
<p>Én még azon nap fölvettem a Hirsch bankházánál az ügyvédem által
utánam küldött pénzt, a mint annak megérkezéséről értesítve
lettem.</p>
<p>Ott azt kérdezték tőlem, hogy váltókban akarom-e fölvenni, vagy
cheeck-ekben? – Én azt mondtam, hogy cheeck-eket kérek. Háborus
időben a váltót nem szeretem, mert megeshetik, hogy a kormány
behozza a moratoriumot.</p>
<p>Mit? Moratoriumot? Napoleon kormánya? – Hogy a szemem közé
nevettek! «Tête quarrée» (szögletesfejü: – idegenek czime.)</p>
<p>Én ezzel a legközelebbi gyorsvonatot fölhasználva, elpályáztam
Brüszszelbe. Ott legelőször fölkerestem azt a bankárt, a kinek a
czimére a szekrénykét elküldtem. A szekrényt felnyitottam előtte s
constatáltam, hogy abban egy millió százhuszonötezer forint
névértékü osztrák és magyar állampapirok vannak. Kértem azokat
honoráltatni. <span class="pagenum"><a name="Page_184" id=
"Page_184">-184-</a></span> A bankár 75 perczentjét a névértéknek
bocsátá rendelkezésemre: 3 havi lejárattal, 15% provisió mellett.
Én átadtam neki a nőmtől kapott meghatalmazást, közjegyző által
hitelesített másolatával együtt s aláirtam a kötvényt, melyben
felhatalmazom, hogy a letéteményezett értékpapirokat, a határidőre
meg nem történt beváltás esetén, értesítés nélkül eladhatja.</p>
<p>Az eként fölvett összeget a saját pénzemből kiegészítettem két
millió frankra.</p>
<p>Akkor ezzel az összeggel elmentem a legelső legjobb hitelü
börzeügynökhöz: átadtam neki az egészet, s azt mondtam neki, hogy
játszszék az egész összeggel franczia értékpapirokban
«baisse»-re.</p>
<p>Az ember végignézett rajtam.</p>
<p>– El akarja ön veszteni ezt az összeget?</p>
<p>– Az az én gondom.</p>
<p>– Játszott ön már valaha a börzén?</p>
<p>– Soha sem.</p>
<p>– Ismeri ön a pénzpiacz helyzetét?</p>
<p>– Nem ismerem.</p>
<p>– Hát szolgálok egy pár adattal. Minden franczia értékpapir
emelkedőben van. Páris lelkesül a háboruért. A finánczkörök
pénztárai a kormány rendelkezésére állnak. A franczia hadsereg
csatakészen áll a Rajna mellett; a poroszok még most készülődnek.
Bajorország semleges marad. Dánia készül Schleswig-Holsteinba
betörni. A burkusok veresége biztos. Annyira biztos a háboru
kimenetele, hogy egy párisi financièr 200 ezer frankot ajánl
fogadásul 100 ellen arra, hogy augusztus 15-én a francziák
Berlinben lesznek.</p>
<p>– Hát még azt a pénzt is tartsa meg nevemben.</p>
<p>Az ügynök vállat vont, s elfogadta a megbizásomat, hogy játszani
fog az átadott összeggel baissere. Megállapodtunk egy titkos
irásban, melynek chiffreivel terminusonként értesíteni fogjuk
egymást. Sürgönyeim a Hirsch-házba utasítandók. <span class=
"pagenum"><a name="Page_185" id="Page_185">-185-</a></span></p>
<p>Én aztán Brüsselből visszatértem Párisba. Ott beszereztem a
tábori szolgálathoz szükséges sebészeti eszközöket; felvásároltam
három szekeret, jó erős trakéhni lovakkal, magam és szerszámaim
számára, esetleg sebesültek szállítására s ezzel a készülékkel, a
genfi egyezmény védjegye mellett, mint önkéntes tábori orvos,
csatlakoztam a számomra kijelölt hadtesthez.</p>
<p>Már most aztán világosan látható a tervem, melyet amaz átkozott
éjszaka megszült.</p>
<p>Halott vagyok; keresem a halált. Öngyilkos nem akarok lenni,
mert azt megvetik, elitélik, elfelejtik. De ebben a titánok
harczában lehetetlen, hogy meg ne találja a halált az, a ki keresi!
A gyútűs puskák, a Krupp-gránátok, a mitrailleusök rettentő
tűz-záporában csak lehetetlen, hogy meg ne találja valaki azt a
megváltó vasdarabot, a melyért imádkozik. Ott fogok meghalni a
becsület, a dicsőség mezején. Nevemről lemos minden szennyet a vér.
– És az az átkozott pénz, melylyel kifizették a gyalázatomat, el
fog repülni a levegőbe. – Mikor az az asszony meg fogja hallani
dicső halálom hirét, keresni fogja, hová lett a saját vagyona, meg
az enyém? Nem hagytam róla semmi nyomot hátra. – És akkor kénytelen
lesz leszállani az uri pompából, fényüzésből és meghuzni magát az
én kis szegény tót kastélyomban: és küzdeni a létfentartás nehéz
munkájában; törleszteni keserves termesztményeiből a terhelő
adósságokat, és mindennap rólam álmodni és álmában kérdezni, hova
tettem az elveszett kincseket? és eljárni kártyavetőnőkhöz,
asztalkopogtatókhoz, azok által tudakolni a halott titkát és
kiáltani fog utánam kétségbeesetten! Én pedig ravasz leszek, s nem
fogom elárulni, hogy hallom a hivását! – Nem jövök másodszor elő!
Akár csókot igérjenek, akár kutyaharapcsókot! Nem kell hinni, hogy
a holtak haza járnak! Okos emberek azok! <span class=
"pagenum"><a name="Page_186" id="Page_186">-186-</a></span></p>
<h2>TALÁLKOZÁS.</h2>
<p>Meg kell vallanom az igazat: mikor a franczia tábori lazarétumba
kerültem, úgy éreztem magamat, mint inas a mesterek között. A
franczia chirurgia általában vezérhelyen áll, s a franczia tábori
orvosokat a nagy hadjáratok képezték ki; míg az én egész sebészeti
praxisom nem terjedt a klinikán és a boncztermen túl.</p>
<p>Azért ezek a mesterek mégis szívesen fogadtak, mint engedelmes
tanítványt, mint önköltségén szolgáló volontairt. Én az öreg
Duvalnak az egészségügyi csapatjához lettem beosztva, a ki már
Sebastopol ostrománál is tábori orvos volt, s meg tudtam vele magam
kedveltetni.</p>
<p>Azt kérdezte tőlem az öreg úr legelébb is, hogy voltam-e már
háborúban?</p>
<p>Én bizony szégyenszemre megvallottam, hogy daczára a
vitézségéről hires magyar nemzethez tartozásomnak, sohasem
hallottam egyébkor ágyúzást, mint az uralkodónak
születésnapján.</p>
<p>Megnyugtatott az öreg: «Csigavér! A tábori orvos biztosabban van
a csatatéren, mintha otthon ülne a kályhasutban. Mi csak távolról
halljuk az ágyúzást. A lazaretum fölé felhuzzuk a genfi egyezmény
vereskeresztes zászlóját; azt minden czivilizált ellenség
tiszteletben tartja. Mikor vége az ütközetnek, az ellenséget
megvertük, elszaladt; akkor előjövünk az ambulanceokkal, felszedjük
a sebesülteket, az ellenségét ugy mint a magunkét, válogatás
nélkül: a ki sulyosan sebesült, annak a helyszinén rögtön köteléket
alkalmazunk a sebére; aztán összehordjuk őket s kezdődik a
munka.»</p>
<p>Igy látta azt az öreg mester mindig. A francziák megverik az
ellenséget. Az ellenség elfut. A francziák a takarodó
trombitafuvásával felszedik mind a két fél sebesülteit s ápolják
őket emberségesen. <span class="pagenum"><a name="Page_187" id=
"Page_187">-187-</a></span></p>
<p>Itt az orvos lőtávolon kívül esik.</p>
<p>De hátha egyszer az ellenség veri meg a francziákat? s a
golyózápor közül kell a sebesülteinket elhordanunk?</p>
<p>Én a Douay tábornok hadtesténél voltam.</p>
<p>Nem lehettem olyan szerencsés, hogy a franczia hadsereg első
támadásában részt vegyek Saarbrückennél, a hol a poroszok előhadát
diadalmasan kiverték a francziák s csakugyan ők szedték össze a
sebesülteket.</p>
<p>A mi legelső két sebesültünk egy angol volt, meg egy badeni,
német szolgálatban levő tisztek.</p>
<p>Három vakmerő tiszt a németek táborából lóháton, teljes
egyenruhában, fényes nappal belovagol a franczia tábor közepébe.
Ott előre-hátra nyargalásznak, az előőrsöt levágják, ételt, italt
requirálnak, feljegyzik a franczia hadállást, a csapatok
elhelyezését, megszámlálják az ütegeket; míg egyszer a francziák
észreveszik, hogy nini, ezek ellenséges tisztek! Akkor aztán
visszafordulnak, lövöldözve, vagdalkozva a rájuk rohanó franczia
csapatokkal, két tisztet a francziák közül lelőnek; de az egyik
halálrasebesülten visszalő s az angolt hasba lövi, az leesik a
lováról; a badenit összevagdalják; de a harmadik utat tör magának s
a franczia táborból visszanyargal a poroszokhoz.</p>
<p>Ezt én rossz omennek vettem. A francziák annyira bizakodtak,
hogy elhanyagolják az előőrsi szolgálatot.</p>
<p>Másnap a poroszok háromszoros túlnyomó erővel támadták meg Douay
tábornok hadtestét Weissenburgnál.</p>
<p>Ez biz a francziák hibája volt; nekik kellett volna háromszoros
erővel megtámadni a poroszokat.</p>
<p>A francziák hősiesen harczoltak a túlnyomó ellenséggel szemben,
abban a hitben, hogy a nagy ágyúzásra majd csak segítségükre jön
valamelyik szomszédságban levő hadtest s e hősi küzdelemben erősen
meg lettek a hadsoraik tizedelve. Elébb a helységben védték
magukat; onnan porosz lövegek által ki lettek szorítva; akkor a
szőlők és csalitok között foglaltak állást, tovább harczolva.
<span class="pagenum"><a name="Page_188" id=
"Page_188">-188-</a></span> Halottakkal és sebesültekkel volt fedve
a tér, árkokban, bokrok mellett hevertek.</p>
<p>– Uram! Mondám az én törzsorvosomnak, ma itt nem mi fogjuk
fölszedni a sebesülteket, ha csak a golyózápor között oda nem
megyünk a vér mezejére az ambulanceokkal.</p>
<p>– Próbálja ön meg, ha van kedve.</p>
<p>– Kedvem. (Hiszen azért jöttem ide.) A rendelkezésemre adott
tizenkét mentőlegényt magam mellé véve, behatoltam a hordágyakkal a
csatatérre.</p>
<p>Semmi dicsekvés nincs benne. A katonák a legnagyobb csatadüh
közepett sem lőnek puskával a mentőcsapatokra. Hanem az
megtörténhetik, hogy egy szétpattanó gránát szilánkja közéjük
téved.</p>
<p>S volt alkalmam ezeknek a granátoknak a működését
megfigyelni.</p>
<p>Az ágyúdörgés, fegyverropogás egy perczig sem tartott szünetet.
A francziáknak mitrailleuseik voltak; azoknak a recsegő, kerepelő
ropogása valami rémséges zene volt a halálordítás közepett.
Csakhogy a félelmes mitrailleusenek egyenrangú ellensége támadt a
Krupp-ágyúban. Ez nem golyókat, hanem pokolgépeket okádik. A hosszú
czilinder alakú löveg a hol leesik, ott elsül s mintha egy ágyúból
kilőtt másik ágyú volna, kartácszáport szór ki a torkából. A
mitrailleuse csak ezer lépésnyire arat, de a Krupp-ágyú kétezer
lépésnyire kaszál.</p>
<p>A sebesültek, a kiket a csatatéren felszedtünk, mind
kartácslövés által voltak megsérülve. Ott hevertek a rekettyésen,
mely a két ellenséges sereget elválasztá. A poroszok ágyúgolyói
magasan a fejünk fölött süvöltöttek el.</p>
<p>Az én betanult legényeim olyan nyugodtan dolgoztak ott, mintha
csak a mezőn hordanák össze a kévéket. Tudták, hogy a gyilkos
lövegek nem őket keresik, hanem a francziák ütegét, mely a poroszok
előnyomulását akadályozza. <span class="pagenum"><a name="Page_189"
id="Page_189">-189-</a></span></p>
<p>Én azt a leirhatlan mámort éreztem, a mely mindenkit meglep, a
ki először kerül derék ütközetbe.</p>
<p>Itt álltam a halál birodalma közepett, a rettenetes Malach
Hamovesh angyalainak a zsinatjában. Valami szent borzalom fogott el
az én uramnak, a mindnyájunk urának közelléte előtt. Ezen a
reszketésen át kell esni mindenkinek.</p>
<p>Látni alig lehetett az ütközetből valamit. Az ágyúfüst, mint
lomha köd feküdte meg a völgyet, a porosz gyalogság a földön kuszva
hasmánt nyomult előre, csak a puskák füstje árulta el az
arczvonalát, s a franczia gyalogság hevenyészett árok, fa,
mellvédek mögül lőtt; csak a zuávok, a turcok veres fövegei
bukkantak fel időközönkint.</p>
<p>A fegyverropogás között a jeladó kürtszó osztotta a
parancsokat.</p>
<p>Egyszer aztán valami más hangzású trombitaszó hangzott fel az
oldalunkban.</p>
<p>A mellém rendelt veterán sergeant megkapta a karomat.</p>
<p>– Monsieur, most loholjunk innen a saraglyáinkkal, mert lovasság
jön.</p>
<p>– Ellenséges lovasság?</p>
<p>– Az mindegy ördög; akár ellenség, akár jó barát. Ha lovasság
talál utban, legázol bennünket.</p>
<p>Mi tehát felkaptuk a hordágyakat s igyekeztünk sebbel-lobbal a
harczvonal mögé jutni.</p>
<p>Mind a kettő jött. Lehetett hallani messziről, a mint ezernyi
paripa patái alatt dübörög a föld: «Quadrupedante putrem strepitu
quatit ungula campum!»</p>
<p>Jobb szárnyunkat megkerülve egy porosz huszárezred közeledett
gyors koczogásban.</p>
<p>Ezzel szemben egy franczia lovas vadászezred vágtatott a
magaslatról, lejtőn alá. Az ezredet maga a főparancsnok Douay
tábornok vezette.</p>
<p>Erős nyugati szél fujt; a felvert por a franczia lovasságnak
előtte, a porosznak mögötte járt. <span class="pagenum"><a name=
"Page_190" id="Page_190">-190-</a></span></p>
<p>Egyszer csak a porosz huszárezred kétfelé vált, jobbra, balra
kanyarodva, s mögötte előtünt egy egész ágyúüteg, mely hatalmas
dechargeal üdvözölte a chasseuröket.</p>
<p>A kartácsok iszonyú dulást követtek el a franczia lovasságban,
hanem azért annak a rohamát fel nem tartóztathatták. A chasseurök
ádáz ordítással rohantak a porosz lovasokra. Az ütegnek nem volt
ideje másodszor lőni. Az ágyúkat hirtelen felkapcsolták s
lovasüteg, huszárezred megfordulva vágtatott a franczia vadászok
elől. Azt hittük, diadal; pedig csak ravasz hadi csel volt.</p>
<p>A por elvonultával én csak azt láttam, hogy a csatamezőn vonagló
paripák és kinlódó vitézek hevernek szerteszéjjel.</p>
<p>Siessünk menteni.</p>
<p>Rémlátvány volt! Ember és állat egymáson henteregve; a halálra
sebesült lovak nyerítettek, a harczosok káromkodtak, egy-egy paripa
elfutott, magával hurczolva a kengyelbe akadt halott lovagját.</p>
<p>A halálra sebesültek között volt maga Douay tábornok is.</p>
<p>Mikor a vén sergeant kiszabadítá a lova alól: szökött a nyakából
a vér.</p>
<p>– Oh mon général! zokogott a veterán, kendőjével tapasztva be a
tátongó sebet.</p>
<p>– Ne sirj! hörgé a tábornok. Kiáltsd helyettem: «en avant!»</p>
<p>Nem jó vezényszó volt.</p>
<p>A huszárokat üldöző chasseurök egy komló-ültetvény elé kerültek,
mely meg volt rakva porosz lövészekkel. Azok aztán hátba fogták
őket, gyilkos tüzelést indítva meg gyorspuskáikkal.</p>
<p>A chasseurök most a komló-ültetvény ellen fordultak. Az pedig
rettenetes erősség: a magas komló-póznák erős sodronyokkal
dúczokhoz kötözve lehetetlenné tesznek minden lovas támadást.</p>
<p>A gyönyörű lovas vadász-ezred ott pusztult el. <span class=
"pagenum"><a name="Page_191" id="Page_191">-191-</a></span></p>
<p>A főparancsnok elestével aztán el volt döntve az ütközet sorsa.
Megjött ugyan nagy későre Mac Mahon tábornagy a hadseregével, de
már akkor Douay hadteste szét volt zavarva; Weissenburgot oda
kellett hagyni.</p>
<p>A visszavonulás egyébiránt a legnagyobb rendben történt meg. A
poroszok kezébe nem sok fogoly került s azok is nagyobbrészt zuávok
voltak meg turcok, nem igazi francziák.</p>
<p>Azt senki sem fogadta el, hogy meg lettünk volna verve.
Mindenkit lelkesített az a meggyőződés, hogy a veissenburgi
küzdelem, csekély védő haderővel túlnyomó támadósereg ellenében,
tervszerű részlete volt csupán egy nagy döntő ütközetnek. Azt hitte
minden franczia katona, hogy ez csak ismétlése a lombardiai nagy
ütközetnek, a midőn a franczia-olasz hadsereg balszárnyát engedték
Benedek tábornagy által hanyatt-homlok döntetni, hogy azalatt
Solferinónál a franczia hadsereg zömével az osztrák armádia derekát
törjék keresztül. Most is úgy lesz. Itt van még Mac Mahon egyfelől,
másfelől Bazaine két derék sereggel.</p>
<p>Másnap megjelent közöttünk Mac Mahon és maga a császár, fiatal
trónörökösével s a weissenburgi ütközetben kitünt hősöknek
érdemrendeket osztottak ki. Nekem is jutott belőle egy. Az öreg
Duval ajánlatára kaptam a becsületrend lovagcsillagát. Egy párisi
lap reportere csodadolgokat irt rólam a lapjának, az önfeláldozó
magyarról. Gondoltam rá, hogy ha majd ezt olvasni fogja az
«asszony», mondani fogja magában: még sem mindenütt olyan gyáva az
az ember!</p>
<p>De bizony hiába vártunk mi a visszatorlásra. Weissenburg után
következett Spicheren, Wörth. A németek mindenütt túlnyomó erővel
támadták meg a francziákat, s kiderült, hogy tüzérségi fegyverzetük
jobb, mint a francziáké. Mac Mahon seregét elválasztották
Bazaineétől. Az óriási harczokban Rézonville, Gravelotte előtt,
Bazaine másfélszázezer emberét visszaverték Metz erődítvényei
<span class="pagenum"><a name="Page_192" id=
"Page_192">-192-</a></span> közé, Strassburgot ostrom alá fogták s
Mac Mahonnak elzárták az útját Páris felé.</p>
<p>A hány ütközetünk volt, a sebesülteket mindig az ellenség szedte
össze a csatatéren.</p>
<p>Természetesen egyik hadtest a másiknak a dolgáról nem tudott
semmit. A melyik vereséget szenvedett, az szentül hitte, hogy a
másik hadsereg győzött.</p>
<p>A párisi hirlapok és a börze is megtették a magukét e
részben.</p>
<p>Egy este, mikor futáshoz hasonló erőszakolt mars után
megérkeztünk egy városba: a kávéházban kezembe vettem egy hirlapot.
Kiváncsi voltam a börze-tudósításra. «Páris. Óriási hausse! A
járadék 68·15-re hágott, nagy győzelemhirek!»</p>
<p>No akkor az én két millió francom lángot vetett!</p>
<p>Hanem aztán mikor a kövérbetűs diadalhireket elolvastam, ez az
örömem tetemesen alább szállt: «Mac Mahon szétverte a porosz
hadsereget, a porosz koronaörökös el van fogva!» Épen aznap hagytuk
martalékul az összes tábori podgyászunkat az ellenség kezében.</p>
<p>Hát így csinálják a börzén a hausset?</p>
<p>De valjon meddig lehet a börzét hazugságokkal traktálni?</p>
<p>Meddig? Mindig!</p>
<p>A Mars la Touri népirtó ütközet után már valóságos czéltalan
futás volt a Mac Mahon alatti csapatok sorsa. Az ellenséggel
érintkezésbe jutott katonák nem is gondoltak már a védelemre. Ha
egy csapat porosz ulánus megjelent az országuton, minden ember
futott a kerteknek; a gyalogok elhányták a puskáikat; a vértesek
ledobáltak mellvértet, sisakot, a tüzérek elvagdalták az ágyúkba
fogott lovak istrángjait, s felkapva rájuk, elvágtattak a világba.
Nekem lóháton kellett a sebesülteket szállító szekereim mellett
revolverrel a kezeimben nyargalászni, hogy a marodeurök ki ne
dobálják a betegeket, s maguknak ne vegyék el a szekereimet.
<span class="pagenum"><a name="Page_193" id=
"Page_193">-193-</a></span></p>
<p>Egyszer magamat is majd elfogtak a bajorok. Valami kisebbszerű
ágyú-csetepaté folyt az uton két franczia és két német löveg
között. A franczia ágyúk nagy hirtelen le lettek szerelve a németek
golyói által. Maga a tüzértiszt is nehéz sebet kapott. Én fel
vettem őt a vállamra s kihoztam a tűzből. A bajorok még egy
shrapnellt küldtek utánunk, melylyel be lett fejezve a csatározás.
A mint a szórólöveg a fejünk fölött szétpukkant, én egy ütést
éreztem a kappim bőrernyőjén. Nem törődtem vele. Bizonyosan a
shrapnell borítékából egy szilánk tévedt oda. Nem tudott két
hüvelykkel jobban találni?</p>
<p>A mint a sebesült tisztet elhelyeztem a kocsimon, én is
felkaptam a lovamra s siettem a futók után.</p>
<p>Egy patak hidjánál megtorlódott a futó katonaság.</p>
<p>Én nem sokat tétováztam: neki vágtam a szekereimmel a patak
medrének, hogy a sekélyen átgázoltassak.</p>
<p>Egy bajor huszár rotta utánam vágtatott s a pataknál utólért.
Egy fiatal hadnagy volt a vezetőjük.</p>
<p>«Rendez vous! Demandez pardon!» kiáltá rám a hadnagy, revolverét
a homlokomnak szegezve.</p>
<p>Ahán! Itt jön az «én emberem!» Hiszen tégedet kereslek már
régen!…</p>
<p>Odafordultam feléje s belenéztem a pisztoly csövébe. Németül
feleltem neki.</p>
<p>– Hát csak lőjj agyon, kamerád! Nem adom meg se magamat, se a
sebesülteimet.</p>
<p>Nagyot bámult rám a fiatal vitéz, aztán leeresztette a
homlokomnak szegzett pisztolyát.</p>
<p>– Elszászi vagy? kérdé tőlem.</p>
<p>– Nem. Magyarországi vagyok.</p>
<p>– No hát eredj Isten hirével!</p>
<p>S azzal engedett békén a mentő szekereimmel együtt átgázoltatni
a patakon. Én aztán a répaföldeken keresztül elkerültem a
veszélyeztetett országutat, s estére bevergődtem a chalonsi
táborba.</p>
<p>Rátaláltam a tábori kórházra. <span class="pagenum"><a name=
"Page_194" id="Page_194">-194-</a></span></p>
<p>Hajh, az öreg Duvalnak átkozott rossz munkája volt ma!</p>
<p>Csupa láb-sérült katonákat kellett ápolnia. A dicsőséges
kardvágta, golyózúzta sebek helyett feltörött bokákat és sarkakat
kötözgetni.</p>
<p>Össszecsókolt, mikor három szekér igazi sebesültet adtam át
neki. Azt mondta, hogy derék ficzkó vagyok. Megengedte, hogy én
segédkezzem neki a sebészi műtéteknél, a mi nagy kitüntetés
volt.</p>
<p>Mikor aztán elkészültünk a munkával, kimosakodtunk, akkor azt
mondá az öreg úr:</p>
<p>– No már most én is adok neked valamit. S a kabátzsebébe
nyult.</p>
<p>Azt gondoltam, szokás szerint, egy elszívhatatlan szivarral fog
megkinálni.</p>
<p>Ezuttal nem szivar volt.</p>
<p>– Átadom neked az elbocsátási leveledet.</p>
<p>Majd hanyatt estem.</p>
<p>– Elbocsátási levelem? Miért bocsátanak el?</p>
<p>– Azt kérdezd meg Trochu minisztertől. Az ő rendelete, hogy
minden idegen tisztet azonnal el kell távolítani a franczia
hadseregből.</p>
<p>– Hát megérdemlettem én ezt?</p>
<p>– Igaz, hogy nem érdemletted meg, fiacskám. Nagyon bátran
viselted magadat. Sok sebesültet összehordtál. Ott jártál a
legnagyobb fegyvertűzben. Hanem hát csodálatos dolog az, hogy te
neked nem történt soha semmi bajod. Mindég ép bőrrel kerültél
vissza. Nem tudnád megmondani az okát, hogy miért tetted annyiszor
koczkára az életedet, holott te nem vagy franczia?</p>
<p>Hát én tudtam annak az okát, de nem mondhattam meg.</p>
<p>Igazuk van a francziáknak, ha az ilyen emberben, mint én
gyanakszanak; a ki soha sebet nem kap az ütközetben s mindenüvé
odafurakodik. Hát még ha azt meg fogják tudni, hogy ma egy üldöző
bajor huszártiszttel németül <span class="pagenum"><a name=
"Page_195" id="Page_195">-195-</a></span> beszéltem, s arra az
hagyott engem tovább vonulni. A vert seregnek joga van árulásról
álmodni.</p>
<p>És abban is igazuk van a francziáknak, ha azt mondják nekem:
«Mit használod te fel a mi nemzeti szerencsétlenségünket a te
öngyilkossági kisérleteidre? Azt gondolod, hogy ilyen világháborút
azért gondolt ki Mars isten, hogy a te aprócska családi
contraversiáidat eligazítsa vele? Ha meguntad az életedet: eredj
ott egy fűzfa, kösd fel rá magadat!»</p>
<p>Duval úr csak akkor vett rajtam észre valamit.</p>
<p>– Nézd csak, nézd! Te meg vagy sebesülve a homlokodon.</p>
<p>Eddig nem is gondoltam rá.</p>
<p>– Valami kartács-szilánk horzsolt talán. Nem érdemes a
flastromra.</p>
<p>Átvettem főnökömtől az elbocsátási levelet, aztán resignáltam
neki a hátas lovamat, a kórházi készleteimet, meg a két szekeremet.
A harmadikat megtartottam magamnak a tovautazásra. Ez volt most a
leggyorsabb alkalmatosság: a saját ekvipázs. A vasutak mind
katonaszállításra voltak lefoglalva.</p>
<p>Mielőtt Chalonst elhagytam volna (késő éjjel) betértem egy
útszéli kávéházba, elfogyasztani egy csésze kéményseprő folyadékot,
a mit fekete kávénak neveztek.</p>
<p>Lenn a völgyben vakító fény támadt.</p>
<p>A császár parancsára felgyujtották a tábori sátrakat.
Tovaszállításukra már nem volt idő. Az egész tábori felszerelést el
kellett égetni és aztán futni ki tudja merre.</p>
<p>A kávéházban kézről-kézre forgó párisi hirlapokban ritkított
betüs sorok hirdették nagy fennen:</p>
<p>«A porosz hadsereg szétszóratott. Kétszáz ágyú zsákmányul esett.
Moltke tábornagy fogoly, Bismark halálra sebesült! Járadék
71·25.»</p>
<p>Azt tehát elértem szépen, hogy a vagyonom megsemmisült, hanem én
magam életben maradtam.</p>
<p>A halál nem található sehol! <span class="pagenum"><a name=
"Page_196" id="Page_196">-196-</a></span></p>
<h2>A «SVEET HOME» (ÉDES OTTHON.)</h2>
<p>Csunya locs-pocs időben érkeztem meg Párisba.</p>
<p>Már előtte való napon folyvást vert bennünket az eső. A nagy
ütközetekre rendesen meg szokott jönni a zivatar. A poeták azt
mondják, hogy az ég leakarja mosni könyeivel a földről az emberek
által kiontott vért; a természettudósok pedig azt mondják, hogy a
tömérdek felrobbant lőpor gáza idézi elő az esőt. Tény, hogy minden
nagy ütközet után bőrig ázunk.</p>
<p>Mikor az egylovas bérkocsiból kiszálltam a hotelem előtt, azt
kérdezé a portásom, hogy kit keresek? «Magamat». Nagy mesterségembe
került megértetni vele, hogy én vagyok a gazdája. Arra kinyitotta
előttem a lépcsőajtót s beeresztett. Aztán meghúzta a csengetyüt
háromszor. Ez azt jelenti, hogy az «úr» érkezett meg.</p>
<p>A komornyik az előszobába jött ki elém. Szemet, szájat tátott,
mikor megpillantott. Szép figura lehettem. Fejemen egy kopott veres
keppi, átlyukasztott ellenzővel, a homlokom piszkos, véres kendővel
átkötve, arczom feketére égve s három hónapos bozonttal benőve,
egyenruhám piszkos, foltos, a fölött egy gummi köpenyeg csuklyával,
lábaimon czombig érő csizmával, felkötős sarkantyúval, piszkosan,
sárosan, oldalamon kard és revolver és szalonnás tarisznya.</p>
<p>– Itthon madame? kérdém tőle.</p>
<p>– A boudoirjában van.</p>
<p>– Mondja ön neki, hogy megjött «monsieur», aztán csináljon tüzet
a szobámban, át vagyok ázva.</p>
<p>A komornyik emberszerető férfiú volt; azt mondta, hogy sétáljak
be csak a salonba, ott már ég a tüz a kandallóban.</p>
<p>Aztán mondja még valaki, hogy nincsen democratia! mikor egy
ilyen ágról szakadt marodeurt bebocsátanak a salonba; a saját
felesége salonjába. <span class="pagenum"><a name="Page_197" id=
"Page_197">-197-</a></span></p>
<p>Csakugyan égett már a tüz a kandallóban. Oda álltam eléje, hogy
egy kicsit átjárjon a meleg.</p>
<p>Pár percz mulva a komornyik eltávozása után bejött az asszony.
Sietve lépett be, hanem aztán megállt az ajtóban.</p>
<p>No bizony volt oka rá, hogy megijedjen tőlem.</p>
<p>De ha az én alakom ijesztő volt ő rá nézve, az ő alakja meg épen
gyülöletes volt nekem.</p>
<p>Három hónap óta nem láttam. Azóta nagyot változott.</p>
<p>Más férj előtt ilyenkor a nő gyönyörüséges, nekem utálatos
volt.</p>
<p>– Ön eljött a táborból? Rebegé halkan.</p>
<p>– Igen. Elcsaptak.</p>
<p>– Önt? Hogy lehet az?</p>
<p>– Azt hitték, hogy az ellenség kéme vagyok.</p>
<p>– Esztelenség! Hisz önről annyi dicséretet irtak a lapok.
Hányszor veszélyeztette az életét a sebesültek miatt.</p>
<p>– Épen azzal lettem gyanus. Tisztességes feltser nem őgyeleg az
ütközetben.</p>
<p>E közben letettem a sipkát a fejemről.</p>
<p>– Ön meg van sebesülve? hebegé az asszony.</p>
<p>– Bagatelle! Egy kis horzsolás. Már behegedt.</p>
<p>A gummi köpenyeget is levetettem magamról.</p>
<p>– Hiszen ön érdemrendet is kapott.</p>
<p>Ott fityegett a legion d’honneur a mellemen.</p>
<p>Dühös voltam, leszakítottam onnan; a kandallóba akartam
dobni.</p>
<p>Az asszony megkapta a kezemet.</p>
<p>– Nem, nem! Ne tegye azt! Hagyja a mellén!</p>
<p>S ő maga tüzte azt fel ujból a kabátomra.</p>
<p>– Igaza van. Hadd legyen ott. Legalább van rajtam egy «folt», a
melyik becsületes. Beszéljünk másról.</p>
<p>S ugyan minek is volna ezt a tárgyat tovább üzni-füzni?</p>
<p>Egy csatákból megjött katonának a kapott sebéről vagy a kapott
érdemrendéről beszélni a felesége előtt? Mikor én nem vagyok igazi
katona, a sebem nem igazi seb s a <span class="pagenum"><a name=
"Page_198" id="Page_198">-198-</a></span> feleségem nem igazi
feleség. S még az érdemrendem sem az én érdemem.</p>
<p>– Hogy van ön? Beszéljünk arról.</p>
<p>S aztán kikérdeztem, mint egy lelkiismeretes házi orvos, hogy
érzi magát? Egész szakszerüleg. Ő felelt, a hogy patiens szokott
nyilatkozni az ordináriusa előtt, adtam neki tanácsokat, hogy minő
életrendet kövessen.</p>
<p>Mikor az megvolt, akkor azt kérdeztem, hogy nem jöttek-e
leveleim?</p>
<p>Csak egy jött a napokban; de az is felbontva érkezett.</p>
<p>– Ki bontotta fel?</p>
<p>– A rendőrségnél bontották fel, az idegenek külföldről érkezett
leveleit egy idő óta mind felbontják.</p>
<p>– Bele nézett ön is a levélbe?</p>
<p>– Hogyne? De nem tanultam belőle semmit; mert chiffreekben van
irva.</p>
<p>(Aha! Ez a brüsseli börzeügynököm tudósítása.)</p>
<p>Én úgy tettem, mintha nem volna rám nézve sürgetős a levél
elolvasása. Beszéltettem magamnak az asszonnyal a párisi
élményeiről. Tarka világ volt itt az alatt!</p>
<p>Csak akkor hagytam el a salont, mikor a komornyik jött jelenten,
hogy már ég a kandallóban a tűz.</p>
<p>Akkor azt kérdezte tőlem az asszony, hogy nem akarok-e vele
vacsorálni?</p>
<p>– Elszoktam én már attól; majd sütök magamnak egy darab
szalonnát a tűznél.</p>
<p>Azt gondoltam, még mindig a bivouacon vagyok.</p>
<p>A szobámba átmenve, ott találtam az iróasztalomon a levelet,
lenyomtatva egy bronz súlyzóval.</p>
<p>Az ügynökömtől jött a levél. A titkos irás kulcsa a zsebemben
volt, egy cigaretta hüvelybe felirva. Ha véletlenül elestem volna a
vérmezőn, azt is elszivta volna valami Krankenwärter.</p>
<p>A levélben ez állt:</p>
<p>– Önnek a rámbizott összege megkétszereződött. Most van nálam
négy millió frankja. A baisse folyvást tart <span class=
"pagenum"><a name="Page_199" id="Page_199">-199-</a></span> A
párisi börzén pár napig roppant hausset idéztek elő hamis győzelmi
hirekkel. Annál nagyobb lett a visszaesés. A francziák mindenütt
vesztenek. Ha ön beleegyezik: én tovább dolgozom a pénzével
baissere.</p>
<p>A táborban megtanultam káromkodni.</p>
<p>– Sapristi! Én nem így alkudtam! A sors ironiázik velem. Én
elakarom veszíteni azt az elátkozott pénzt, melyért életem, lelkem
üdve, becsületem lett becserélve, s a vak szerencse a helyett
megkettőzteti azt. Megduplázva sem kell!</p>
<p>Rögtön megirtam a választ az ügynökömnek, azt a határozott
utasítást adva neki, hogy rögtön forduljon át az egész összegemmel
a haussera. A levelet átdolgoztam chiffrekre s elküldtem a póstára
a komornyik által.</p>
<p>S aztán elővettem az iszákomból a szalonnát, profontot s a
kandalló tüzénél elkezdtem azokat megpirítani.</p>
<p>A ki négy millió frankot kidob az ablakon, az csak megengedhet
magának ilyen fényüzést.</p>
<p>Hanem a cognac már nem izlett rá. Három hónapig egyebet sem
ittam, mint cognacot Az jó hideg és meleg ellen, éhség és szomjuság
ellen; jó az influenza ellen, a váltóláz ellen, aztán meg a félelem
ellen.</p>
<p>Most már itthon vagyok; nem kell több cognac.</p>
<p>A helyett jól esik egy pohár tiszta víz.</p>
<p>Ah, milyen régen nem ittam már tiszta vizet. Beh jól esett! Még
is csak nagy boldogság az az édes otthon! Kap az ember friss vizet
inynya.</p>
<p>Drága sveet home!</p>
<h2>VOX POPULI…</h2>
<p>Az utczán éktelen nagy zsivaj volt; behallatszott a szobámba a
záró redőnyökön és belső táblákon keresztül. Én ezt egészen
normalis állapotnak találtam. Párisnak nem lehet befogni a száját.
Ok pedig van elég a kiáltásra. <span class="pagenum"><a name=
"Page_200" id="Page_200">-200-</a></span></p>
<p>A komornyik, kit a postára küldtem, halálsápadt arczczal rohant
be hozzám.</p>
<p>– Monsieur! Meneküljön! Az emeute közelit!</p>
<p>– Hová közelit?</p>
<p>– Ehez a hotelhez. Ön előtt egy német diplomata lakott itten. A
nép megszokta ezt az ő lakásának tartani: valaki odadobta közéjük a
jelszót, s most ide jönnek a házat megostromolni. Már két német
nevü bankárnál minden ajtót, ablakot összetörtek.</p>
<p>– Majd beszélek a fejükkel. Ön menjen madamehoz s kérje fel a
nevemben, hogy vonuljon a téli kertbe, s akármi zajt hall ne jőjjön
elő.</p>
<p>Azzal felkötöttem a kardomat, feltettem a sipkámat s lementem a
lépcsőkön.</p>
<p>A kapus már akkor bezárta az ajtót. Kivülről hatalmas döngetés
hangzott rajta.</p>
<p>Mondtam a kapusnak, hogy nyissa fel az ajtót.</p>
<p>Kihuztam a kardomat s kiléptem a felnyilt utczaajtón.</p>
<p>A sokszor látott kép tárult elém. Minden osztályból
összeverődött csőcselék: blouseos férfiak, czilinderkalapos
járdataposók, diákok, gaminok, kofák és divathölgyek festői
egyvelegben.</p>
<p>A ki az ajtómat döngette, az egy lakatoslegény volt; gondolom
hogy nem volt egyéb oka rá, mint hogy volt neki hozzávaló
kalapácsa.</p>
<p>Mikor kiléptem, a kik legközelebb estek a kapuhoz, vissza
vonultak. Többen kiabálták: «nini! egy katonatiszt».</p>
<p>Én pedig hangom teljes erejével odakiáltottam a tömegnek:</p>
<p>– Citoyens! Itt ebben a házban egy beteg asszony van. A ki ezen
az ajtón be akar törni, annak a fejét én kettéhasítom.</p>
<p>Ez bizony nem olyan szónoklat, a mivel a fellázadt népet le
lehet csillapítani.</p>
<p>Egy pár legközelebb álló gommeux, a kit a skandalum hoz ilyen
helyre, gyorsan visszahuzódott a hölgye mögé, <span class=
"pagenum"><a name="Page_201" id="Page_201">-201-</a></span> hanem a
kalapácsos erősen ütötte a mellét és kiabált, hogy az ő fejét
próbáljam kettéhasítani. A távolabb állók felemelt botokkal és
esernyőkkel hadonáztak.</p>
<p>El voltam szánva.</p>
<p>Egyszer csak megkapta valaki hátulról a kezemet, a karddal.</p>
<p>A feleségem volt ott.</p>
<p>– Mit keres ön itt? Minek jön ide?</p>
<p>Odafurakodott mellém.</p>
<p>Ő aztán tartott szép beszédet a néphez. Soha sem hittem volna,
hogy ilyen szépen tud deklamálni.</p>
<p>– Citoyens! Mi nem vagyunk németek, ellenségek; hanem magyarok,
jó barátok. Férjem a franczia hadseregnél szolgált. Nézzenek a
homlokára: Francziaországért kapta e sebet; nézzenek a mellére:
Francziaországtól kapta a becsületrendet.</p>
<p>Én reszkettem a dühtől.</p>
<p>Mit dicsér engem ez az asszony a nép előtt, a ki szivében
megvet?</p>
<p>– Madame! Menjen a szobájába! Rivaltam rá. Itt önre nincs
szükség. Bocsássa el a kezemet! Hadd vágok a canaille közé!</p>
<p>De olyan erősen átszorítá mind a két karjával a jobbomat, hogy
nem birtam azt kiszabadítani.</p>
<p>Utoljára felkaptam a nőt az ölembe, s nem törődve azzal, hogy
mit üvölt a nép, felrohantam vele a lépcsőn; bevittem a
különszobájába s ott ledobtam az ágyára.</p>
<p>– Maradjon fekve! Kiálték rá. Ön az életével játszik.</p>
<p>– Hát akkor maradjon ön itt mellettem. Esengett. Ne menjen
vissza a nép közé!</p>
<p>– Eh! Ettől a parasztos csőcseléktől megtudom önt védelmezni, de
egy görcsrohamtól nem: s ez önnek az életébe kerülhet.</p>
<p>E szóra úgy tetszett nekem, mintha mosolyt láttam volna az
arczán.</p>
<p>Én már mindent rosszra magyaráztam. <span class=
"pagenum"><a name="Page_202" id="Page_202">-202-</a></span></p>
<p>Azt hittem, hogy az alatt a mosoly alatt az a gondolat rejlik:
«féltesz úgy-e? ha meghalok, vissza kell adnod a hozományomat a
rokonaimnak!»</p>
<p>Szeretném, ha itt tépnének szét a szemei előtt.</p>
<p>Mért nem jönnek hát utánam? Mit késik rám rohanni a
megharagított oroszlán: a nép? Nem a szemébe vágtam azt, hogy
«canaille!»</p>
<p>A következő percz meghozta a magyarázatot. Az utczán
trombitajelszó hangzott; azután paripák robogása. A császári gárda
maga érkezett meg, s az nagy hirtelen megtisztította az utczát a
zendülő tömegtől. Az utczai zaj elvonult másfelé. Másutt is van
beverni való ablak.</p>
<p>Nem sokára férfi hangokat hallottam a teremben.</p>
<p>Az asszonyt még egyszer kértem, hogy maradjon az ágyban
csendesen s kimentem a terembe.</p>
<p>Egy rendőrbiztos beszélt a komornyikkal.</p>
<p>Midőn meglátott, nyájasan üdvözölt s a komornyiknak inte, hogy
hagyjon magunkra.</p>
<p>Én megköszöntem neki a gyors segélyt, mely házunkat a
rombolástól megszabadítá.</p>
<p>– E felől meg lehet ön nyugodva: ez elmult, mondá a biztos;
hanem valami más, komoly baj van.</p>
<p>– Nekem van komoly bajom?</p>
<p>– Önnek. A rendőrségnek tudomására esett, hogy ön egy
chiffrekkel irt levelet kapott Brüsselből.</p>
<p>– Tudom. Fel is bontották a levelemet.</p>
<p>– Ön erre a levélre válaszolt. Szintén chiffrekben. A levél
ezelőtt egy órával lett feladva a postára.</p>
<p>– S már ennek a tartalma is ott van a rendőrség kezében?</p>
<p>– Igen. Lesz ön szives nekem átadni e titkos irásnak a
kulcsát?</p>
<p>– De uram, az a levélváltás üzleti titkokat rejteget, a miket én
egy harmadiknak nem árulhatok el.</p>
<p>– Biztosíthatom önt felőle, hogy rendőrségünk ép oly titoktartó,
mint a velenczei nyelvtelen kőoroszlán. <span class=
"pagenum"><a name="Page_203" id="Page_203">-203-</a></span></p>
<p>– S mi történik velem, ha nem adom oda önöknek a titkos irás
jegyeinek kulcsát?</p>
<p>(Ha azt mondja, hogy főbe lőnek, akkor nem adom oda.)</p>
<p>– Akkor rögtön kitolonczoljuk önt Párisból s a belga határig a
lába sem éri a földet.</p>
<p>(Az már más! Ebből nem kérek.)</p>
<p>– No hát tessék velem a dolgozó szobámba jönni s hüvelyezzük le
mind a két levél tartalmát.</p>
<p>Ott volt a zsebében a rendőrügynöknek mind a kettő.</p>
<p>Az első az én ügynököm levele volt. Ezt már ismerjük.</p>
<p>A második pedig volt az én válaszom. Ez pedig igy szólt:</p>
<p>«A francziák győzni fognak, tegye ön fel összes vagyonomat
haussera.»</p>
<p>A rendőrügynöknek kicsordult a szeméből a köny.</p>
<p>Egészen meg volt hatva az által, hogy ime, egy idegen ennyire
bizik a francziák diadalában: összes vagyonát fölteszi rá!</p>
<p>Én pedig szerettem volna magamnak tapsolni: «Bravo Dumány! Ezt a
komédiát jól játszottad!»</p>
<p>Ekkor a rendőrügynök bizalmasan megszorítá a kezemet s nagy
suttogva így szólt:</p>
<p>– Jól van uram. Ez rendben van. Hanem már most adok önnek egy
tanácsot. Ne maradjon ön egy napig sem tovább Párisban. Ma még mi
parancsolunk itt, de hogy holnap ki fog parancsolni? azt senki sem
tudja. Azért pakoljon össze rögtön s fusson az asszonyával együtt,
a merre még ma szabad az út. Holnap lehet hogy én is futok.</p>
<p>– Köszönöm uram.</p>
<p>Ezzel átadtam a derék férfiúnak az útlevelemet láttamozás
végett. Két óra mulva már kezemben volt az utlevél. A hajnalt már a
vasúton láttuk meg. Az asszony megvallotta, hogy nagyon boldogul
érzi magát, a midőn Párist elhagyhatja. <span class=
"pagenum"><a name="Page_204" id="Page_204">-204-</a></span></p>
<h2>FORTUNA ÖRDÖGASSZONY.</h2>
<p>Két egész nap telt bele, a míg Párisból Brüsselig el tudtunk
vergődni. Minden vonat túl volt zsúfolva kiutasított idegenekkel és
menekülőkkel s minden állomáson hosszú ideig kellett várni a renden
kívüli vonatokra, a melyek tartalékos katonákat, nemzetőröket,
hadiszereket szállítottak Páris felé. Azonkívül minden városban ki
kellett szállni valamennyi utazónak s a rendőrbiztosok előtt
igazolni magát útlevelekkel s a málháit megmotoztatni.</p>
<p>Rám nézve még azzal is meg volt nehezítve az igazolás, hogy a
homlokomon levő seb elárulta, hogy valamiféle katona vagyok. Az
effélének pedig Trochu kemény parancsa szerint meg volt tiltva
Francziaországot elhagyni. Nekem tehát még az útlevélen kívül az
elbocsátási decretumomat is elő kellett mutatnom Trochu parancsa
szerint. Ezen aztán eltanakodtak a messieursök, hogy melyik
parancsát tiszteljék Trochunak? a melyik kikerget, vagy a melyik
bennmaraszt.</p>
<p>A határnál pedig épen négy óráig kellett időzni a vonatnak, az
általános podgyász-átmotozás végett, s nekem ez alatt be kellett
mennem a térparancsnoksághoz, és igazolnom magamat, hogy nem vagyok
katonaszökevény, sem spion, hanem szabályszerűen elcsapott idegen
önkénytes tábori orvos; s becsületszavamat adnom rá, hogy a hölgy,
a kit magammal viszek valóságos törvényes feleségem.</p>
<p>Mikor végre késő éjjel bevergődtünk Brüsselbe, alig tudtunk
szálláshoz jutni. Minden hotel túl volt tömve. Nagy nehezen tudtam
szert tenni egy harmadik emeleti szobára. Oda felbocsátottam az
asszonyt a lifton; magam pedig lementem a kávéházba egy pohár
punchot meginni.</p>
<p>Ott is ember ember hátán volt. Úgy látszik itt nem akar éjszaka
lenni. Öten-hatan olvastak egy hirlapot. Valami nagyon érdekes hir
lehetett benne. Olyan lárma volt, hogy nem értettem semmi szót.
<span class="pagenum"><a name="Page_205" id=
"Page_205">-205-</a></span></p>
<p>Kértem a garçont, hogy szerezzen nekem is egy hirlapot.</p>
<p>Megsugta, hogy ezek már régiek: esti lapok; hanem ha nem
sajnálok öt frankot kiugratni, elküld a nyomdába s hozat számomra
egy reggeli lapot. Természetes, hogy nem sajnáltam az öt
francot.</p>
<p>Mint tapasztalt hirlapolvasó, a lap hátulján kezdtem: ott vannak
a táviratok.</p>
<p>Az egyik Arlonból kelt s azt a hirt hozta, hogy Mac-Mahon állása
nagyon jó, erődítvények mögött áll, melyek képesek 300 ezer embert
feltartani; a tegnapi ütközet a francziák győzelmével
végződött.</p>
<p>A másik sürgöny Meziersből azt táviratozta, hogy a tegnapi véres
csata a franczia sereg vereségével végződött, mely a német sereg
által a belga határ felé szoríttatik. A császár Mac-Mahonnál van. A
csatavonal Bariletól Lachapellig terjed. 3000 franczia 500 lóval
belga területre szoríttatott át s ott a fegyvert lerakta.</p>
<p>Az asztalszomszédom (úgy látszik franczia) udvariasan kért, hogy
mutassam meg neki is a táviratokat.</p>
<p>Odatartottam eléje a lapot.</p>
<p>– Eh! Ezek még a tegnapi esti lapból vannak ismételve, elkésett
előfizetők boldogítására. Lesz ujabb. Nézzük a lapnak az első
lapját.</p>
<p>Ott soha sem szokott távirat lenni.</p>
<p>Ezuttal volt. Épen a lapnak a homlokán. Akkora betükkel
nyomtatva, mint egy darázs.</p>
<p>«Szerdán. Szeptember 2. délután 8 óra. Mac-Mahon hadserege
megadta magát, lerakta a fegyvert. Mac-Mahon sulyosan megsebesült,
helyette Wimpffen tábornagy vette át a vezényletet. Ő irta alá a
kapitulácziót. Napoleon személyesen maga adta meg magát a porosz
királynak.»</p>
<p>Az én szomszédom elájult és lefordult a székről. A garçonok
kivitték a szabadba, fellocsolni. Ez szenzácziót keltett a
vendégtömegben. Valaki elájult. Valamit olvasott. Mit olvasott? A
legelső kérdezőnek adtam a hirlapot. <span class="pagenum"><a name=
"Page_206" id="Page_206">-206-</a></span> Nekem már elég volt. Azt
azután feltolták a billiárdra, onnan olvasta fel a táviratot a
sokaságnak.</p>
<p>Én pedig felmentem az asszonyhoz.</p>
<p>Ébren volt; ruhástól együtt vetette le magát az ágyra. Minthogy
csak kettőnknek volt egy szobánk: nem vetkőzhetett le. Egy idegen
férfi előtt!</p>
<p>Bocsánatot kértem tőle, hogy háborgatom a nyugalmát; de ezt a
nevezetes eseményt tudatnom kellett vele.</p>
<p>Erre neki is egyszerre kiment az álom a szeméből. Felkelt az
ágyról s odajött hozzám.</p>
<p>– Lássa ön, milyen isteni gondviselés volt az, hogy önt
elbocsátották a hadseregtől. Most ön is el volna fogva. A mi
rossznak látszott, milyen jó lett belőle.</p>
<p>Az első pillanatra magamat is megkapott ez a hálaérzet. Bizony
furcsa komikus megoldása lett volna az én tragœdiámnak, ha én, a
helyett, hogy a halálomat találam, találtam volna egy átkozottul
unalmas dolce far nientét Mainz vár sánczai között! Tehát a
«rosszból» lehet valami «jó».</p>
<p>Szeretném tudni, hogy javítja meg az én elrontott életemet
valaki? valami?</p>
<p>Szegény asszony! Ha sejtenéd, hogy ezzel a catastrophával a te
egész vagyonod hamuvá lett!</p>
<p>Jó alvást kivántam neki. Azt mondtam, elmegyek valami jó
szállást keresni magánházban. Itt nem maradhatunk.</p>
<p>Ha jól emlékezem rá, kezet is adtunk egymásnak:
szórakozottságból.</p>
<p>Visszamentem a kávéházba. Egy lélek sem volt már ott a
szolgálattevő személyzeten kívül. Hová lettek? Minden ember
elszaladt a börzére.</p>
<p>Börzére? Hajnali négy órakor.</p>
<p>Hja! ezen a napon nem volt se éj, se nappal a börzén. Éjjel,
nappal ki voltak világítva a folyosói; a gáz égett a nagy
kandeláberekben. Ilyenkor nagy dolog folyik ott.</p>
<p>Magam is kiváncsi voltam odamenni.</p>
<p>A bejutáshoz igen jó ajánlólevelem volt, a két öklöm;
<span class="pagenum"><a name="Page_207" id=
"Page_207">-207-</a></span> a nélkül be nem jutottam volna. Benn a
teremben már öklöződtek. Egy sánczostrom Spichenernél csupa
symphonia ahhoz a lármához képest, a mi oda benn folyt.</p>
<p>Én egy börzeszolgának husz frankot igértem, ha kihíja a
kulisszák közül egy pillanatra X. urat, az én börzeügynökömet;
átadtam neki a névjegyemet.</p>
<p>Beletelt egy jó óra, a míg szerencsém lehetett a derék
férfiúhoz.</p>
<p>A czilindere be volt zúzva, a kabátgallérja lehasítva, három
gomb hiányzott a mellényéről, s a nyakravalójának a máslija hátul
volt a csigolyáján. Csorgott az arczáról az izzadtság. Kezében volt
a jegyzőkönyve.</p>
<p>Mikor engem megpillantott: extasisba jött az arcza. Odarohant
hozzám. Megölelt, megcsókolt.</p>
<p>Megbolondult ez?</p>
<p>– Uram! Barátom! Félistenem! Ön egy próféta! A sedáni
catastrophára óriási hausse ütött be a börzén!</p>
<p>– Hausse? Mondám én elámulva.</p>
<p>– Az ám! Ha csak elvesztették volna az ütközetet a francziák,
erre nagyszerű baisse állt volna be; de hogy lerakták a fegyvert,
erre az egész börze megfordult, s most őrült módon szöknek fel az
értékek. Ön csodaember! Hogy ezt megszagolta! Eresszen vissza! Hadd
megyek milliókat csinálni. Az ön pénze haussera van engagirozva. Ma
Tortoninál reggelizünk pontban 12 órakor. Nyolcz milliót hozok
önnek haza. Ereszszen! Vagy itt hagyom a kezében a kabátom
szárnyát.</p>
<p>Azzal visszarohant az aranyborju orgiájába.</p>
<p>Én pedig rábiztam magamat egy kifelé törekvő népáramlatra (ez
bizonyosan a megvert contremine volt) s szépen kitolonczoltattam az
utczára.</p>
<p>Azt hittem, hogy álmodom.</p>
<p>Hát lehet a feketéből fehér? A tűzből jég, a jégből tűz? Lehet a
szerencsétlenségből szerencse?</p>
<p>Hátha nem igaz, a mit az a hóbortos összevissza hadart.
<span class="pagenum"><a name="Page_208" id=
"Page_208">-208-</a></span></p>
<p>Reggel volt már. Betértem egy kávéházba theázni. A thea mellé
hirlapot is adtak.</p>
<p>A legujabb kiadásu hirlapban már a börzetudósítás is benne volt:
«Általános hausse! Franczia értékek keresettek! Valuta erősen áll!
Pénz bőven!»</p>
<p>Tehát még sem álom!</p>
<p>Délig elácsorogtam az időt. Pontban tizenkét órakor ott voltam a
megjelölt restaurantnál, mely a legdrágább. Az ügynököm már ott
ült. A reggeli meg volt rendelve: négy tuczat osztriga, erdei
szalonka, árticsóka vaczok, giardinetto; chablis, château Lafitte,
grand vin Mumm, sect.</p>
<p>– Lesujtó diadal! mondá az ügynök. Ecrasant vereség a
contreminere! Uram! Napoleon kapitulált Vilmos király előtt: én
pedig kapitulálok ön előtt. Ön jobban ismeri a börze
psychologiáját, mint én!</p>
<p>– Én ismerem a börze psychologiáját?</p>
<p>– Nagyon megérthető! Ön a franczia táborból jött. Bizonyosan nem
azért volt ott, hogy törött kezeket, lábakat egymáshoz ragaszszon;
hanem hogy közvetlen közelből szerezzen tudomást a hadseregek
állapotáról. Hja, ha azt a többi börzematadorok is így csinálnák!
Hanem hát ahhoz kurázsi is kell. Önnek már két nappal ezelőtt
tudomása volt róla, hogy Mac-Mahont körülfogják, hogy le fogja
tenni a fegyvert császárostól együtt. Ön idejekorán megugrott.
Nekem avisot adott. Én szót fogadtam. S itt az eredmény. Négy
millió frank a mai nap nyeresége.</p>
<p>– De hát hogy lehet az?</p>
<p>– Még ön kérdi tőlem? Hiszen nagyon kiszámította ön, hogy a
franczia főhadsereg capitulatiójával a császár elfogatásával vége
van a háborunak. A francziáknak nincs több mozgó hadseregük.
Kénytelenek békét kötni. A börze előre escomptálja a békekötést.
Ezért szállnak fel a franczia értékpapirok olyan rohamosan. Mit
csináljak önnek a nyolcz millió frankjával? <span class=
"pagenum"><a name="Page_209" id="Page_209">-209-</a></span></p>
<p>Nekem e perczben minden keserű volt, a mi csak a fogam alá
került.</p>
<p>– Majd meglássuk. Mondám.</p>
<p>Hát már én nekem nem sikerül ezt az átkozott milliót agyonverni?
Én kidobom a tengerbe, s ő visszauszik negyedmagával! Tapad hozzám
ez a gyűlöletes pénz, mint a maszat: mentől jobban mosom tőle
magamat, annál aranyosabb leszek Úgy teng rajtam, mint a
bélpokloson a viszketeg sömöre! Hát már Fortuna nem istenasszony,
hanem ördögasszony. Megfojt ez az arany!</p>
<p>– Egyedül jött ön? Kérdezé tőlem X. úr.</p>
<p>– Nem! A feleségemet is elhoztam.</p>
<p>– Van jó szállásuk?</p>
<p>– Egy szoba a harmadik emeleten. Épen szállást akarok
keresni.</p>
<p>– Mondok önnek valamit. Egy itteni bankár, contremineur, a mai
differentiák kiegyenlítésére a lakházát ajánlja fel; neki
négyszázezer frankba került, nekünk kétszázezerért kinálja.</p>
<p>– Fogadja ön el.</p>
<p>– Rögtön be lehet költözni. S a többi pénzzel mit tegyek? A házi
gazda egészségére!</p>
<p>Koczintottunk. No lám, milyen egyszerre házi gazdává lettem
Brüsselben, a hol még az éjjel szállást sem tudtam kapni.</p>
<p>– Hát most térjen ön át az egész összeggel a baissere. Mondám X.
urnak.</p>
<p>Az ügynök letette maga elé a poharát s rám bámult.</p>
<p>– Monsieur? Nem szokott ön rendesen bort inni? Nagyon erős volt
a pezsgő?</p>
<p>– Nekem nem szokott megártani a bor. Egész józanul beszélek.</p>
<p>– Akkor menjen ön valami psychiater orvoshoz. Vizsgáltassa meg
magát. Önnek valami kedélybaja van.</p>
<p>– Meglehet; de azt a pénz nem gyógyítja meg. Tegye ön fel a
pénzemet egy heti határidővel baissere. <span class=
"pagenum"><a name="Page_210" id="Page_210">-210-</a></span></p>
<p>– No már, uram, egyszer sikerült önnek az, hogy az ördögnek a
szakállát leborotválja, másodszor sikerült az ördögnek az üstökét
levágni, most az ördögnek a farkát akarja ön kitépni? Már abba nem
megyek bele. Nekem adja ön ki az eddigi nyereségből a provisiómat,
s a többi pénzével játszszék ön maga a börzén.</p>
<p>– A provisióját húzza ön le magának, hanem a többi összegemet
csak kezelje úgy, a hogy mondtam. Én a börzére nem mehetek
üzleteket kötni, mert nekem vissza kell mennem Párisba.</p>
<p>– Párisba? Most? Hisz akkor ön tökéletesen meg van bolondulva.
Hisz ott most revolutio van.</p>
<p>– Épen azért megyek oda. A nőmnek minden garderobeja,
ezüstneműje, ékszere, szőnyege ott maradt az elhagyott palotámban,
azokat el akarom hozni.</p>
<p>– De uram, az Isten áldja meg! Ebből a nyolcz millióból, a mit
ön nálam hágy, vehet ön a feleségének annyi új garderobeot,
ezüstnemüt, szőnyeget a mennyit akar: s nem dugja érte a fejét a
guillotine alá.</p>
<p>– Ejh! uram! ön nem érti az én dolgomat! Szakítám ketté
bosszúsan ezt a kelletlen párbeszédet.</p>
<p>Erre az én emberem a mutató ujját az orra hegyére nyomva, azt
mondá:</p>
<p>«Ahán!»</p>
<p>Én pedig az ajkaimat beszorítva, azt hangoztattam:</p>
<p>«Ühüm!»</p>
<p>Arra ő felhúzta szemöldökeit s felnyitotta a száját hamiskás
mosolylyal:</p>
<p>«Ehe!»</p>
<p>Én pedig mutató ujjamat a szájam elé keresztbe téve, azt
mondám:</p>
<p>«Ohó!»</p>
<p>Ezzel aztán megértettük egymást, tisztázva volt a helyzet.</p>
<p>Mert hisz az egész normális állapot, hogy egy sokszoros
milliomosnak, a felesége mellett, még egy «mostoha feleségének» is
kell lenni. <span class="pagenum"><a name="Page_211" id=
"Page_211">-211-</a></span></p>
<p>Ha veszedelem üt ki, hát akkor honnett ember legelőször a hites
feleségét menti meg. Hanem azután igaz gentleman visszatér a
szeretőjéért a vész színhelyére s azt is megszabadítja.</p>
<p>Ezt jelenti az «ahán, ühüm, ehe, ohó!»</p>
<p>Még az nap átköltöztettem az asszonyomat a most szerzett
palotámba. Bámult nagyon; de nem tett semmi észrevételt.</p>
<p>Megkérdeztem tőle, hogy van-e még költsége? Még volt huszezer
frankja. Jól takarékoskodott: három hónap alatt nem költött el
többet huszezer franknál.</p>
<p>Azt mondtam neki, hogy csak rendezkedjék be tetszése szerint,
nekem halaszthatlan utam van valahová. Nem kérdezte hová? S nem
marasztott.</p>
<p>Én felültem a vasutra Páris felé.</p>
<p>Sokkal gyorsabban tértem vissza, mint jöttem.</p>
<p>A határon tul felvettem a tiszti egyenruhámat s jól jártam vele.
A kik idejövetelemnél akadékoskodtak, most az egyenruhám,
érdemrendem láttára csupa engedelmességgé váltak. Egy tiszt, a ki
Mac Mahon seregéből törte magát keresztül, megsebesülve! Agióm
nőtt.</p>
<p>Párisba érve, meglepett az utczák megváltozott alakja. Minden
kapu fölött, minden erkélyről trikolor zászlók lengedeztek. A
katonák ölelkezve fraternizáltak a néppel. Láttam, a mint a
császári lovas gárda katonái a kaszárnyájuk fölött büszkélkedő
császári sast a kardjaikkal vagdalták széjjel. Ugyanazokkal a
kardokkal, a melyekkel négy nap előtt a forrongó népet verték
széjjel az én hotelem előtt.</p>
<p>De az én hotelem is szépen megváltozott. Mint a hernyóbáb,
melyből egy éj alatt pillangó lett. Ez is szárnyakat kapott. Az
erkélyről két óriási háromszínű zászló lengett le a földig e
felirattal: «Vive la Republique!»</p>
<p>Tehát már köztársaság volt! Tegnapelőtt még császárság!</p>
<p>S mindez egy csepp vérbe sem került. <span class=
"pagenum"><a name="Page_212" id="Page_212">-212-</a></span></p>
<p>Olyan gyöngyen ment mindez végbe, mint mikor egy szép menyecske
ma eltemeti az urát, s holnap férjhez megy máshoz. Azt a szegény
halottat biz egy napig sem gyászolta senki.</p>
<p>Már az új kormány is megalakult. S az e feletti nagy öröm
letörülte a nagy keserűséget, a mit a sedáni kataklyzma
okozott.</p>
<p>Az utczákon nem lehetett látni egy rendőrt, mouchardt. A
nemzetőrség tartotta fenn a rendet.</p>
<p>S az idegeneket, a kik Palikao uralma alatt csunya üldözés
tárgyai voltak, senki sem hajkurászta többé, sőt ellenkezőleg nagy
veres plakárdok hirdették a felhivást, hogy az idegenek, kik
barátjai a szabadságnak, lépjenek be a szabad csapatba, mely a
zsarnokok leküzdésére lesz hivatva. Elég volt valami exoticus
szabású ruhában megjelenni az utczán, hogy az embert a hölgyek
összeölelgessék.</p>
<p>Hát ide is hiába hoztam el a fejemet! Nincs itt se guillotine,
se barrikád, a hol az ember olcsón túl adhat az életén. Csupán a
szabad csapatba beállás van kilátásba helyezve. De hisz az meg
épenséggel életbiztosító intézet!</p>
<p>Nem tudom megöletni magamat!</p>
<p>És a millióimat? Azokat talán inkább.</p>
<p>A hausse kitartott állhatatosan. Napokon keresztül. Egész Európa
hitte, hogy a békekötés küszöbön áll.</p>
<p>A hatodik napon, mikor az én börzei kötésem terminusa beállt:
jelent meg a republikánus franczia kormány manifestuma, melyben
kijelenti, hogy a háborut a végkimerülésig folytatja Francziaország
s addig nem nyugszik, míg az ellenséget le nem söpörte a haza
földéről.</p>
<p>Ez a nyilatkozat a békereményeket úgy leforrázta, mint egy Orbán
napi dér a viruló szőllőket. Beütött nagy rohammal a baisse.</p>
<p>Az én pokolnak áldozott millióimat megint visszazúdította rám a
csudálatos forgatag: ismét megduplázva!</p>
<p>Engemet inzultál a szerencse! A szerencse ördögasszony!
<span class="pagenum"><a name="Page_213" id=
"Page_213">-213-</a></span></p>
<h2>NINCSEN ÖRDÖG.</h2>
<p>Ekkor én is elővettem a jobbik eszemet.</p>
<p>Azt mondtam:</p>
<p>«Édes ördögöcském! Hiszen te nem vagy olyan rossz ördög, mint a
milyennek hiresztelnek. Mi az ördögért veressem én magamat agyon,
mikor én nekem most már tizenhat millióm van? Hát van én nekem
valami szükségem arra, hogy elvitessem magamat veled? Én bizony
elbocsátalak a szolgálatomból. Hol a cselédkönyved? Hadd írom bele:
«magaviselete: hűséges; erkölcse: kielégítő.» Aztán keress magadnak
más bolondot, aki befogad. Hiszen nem vagyok én arra kárhoztatva,
hogy boldogtalan legyek. Ezzel a pénzgarmadával, amit te a számomra
összelapátoltál, oda jön a boldogság a helyembe, ahol letelepedem.
Szépen járnának a poroszok, ha minden férj, akit a felesége nem
szeret, puskát fogna, s táborba szállna ellenük! Dehogy száll
táborba! Ádám apánk sem revolverezte meg magát, mikor Éva anyánkkal
brouillirozott: ott volt Lilith! Aztán meg ki tudja hány, akiket az
öreg be nem vallott? A fekete bőrü «Hathor», a mandulaszemű
«Anaitis», a piczi szájú «Milytta», a szép keblű «Baaltis», akikkel
a rossz nyelvek gyanusítják a tátit. Hát mért legyek én jobb, mint
Ádám apánk volt? Annak is elég keserűsége volt az első szülöttével,
Kain urfival. Ájh, hájh! Az a historia Sátánnal, meg az almával
nagyon furcsa dolog! Az asszony csak asszony eleitől fogva. Az élet
csupa illuzió. Ha analyzáljuk, csupa «fex». Az a mienk, ami a
kezünkben van. Bolond, a ki hisz; de nagyobb bolond, a ki nem hisz
és kutat. Én bizony neked, édes ördögöcském felmondok. Szép az
élet: én élni akarok. Elmehetsz ördöghirével a merre akarsz.»</p>
<p>Nagyot nevetett erre az én ördögöm, s azt mondta:</p>
<p>– Dehogy hagylak én el! Most vagy már csak igazán az
<span class="pagenum"><a name="Page_214" id=
"Page_214">-214-</a></span> enyim. Nem halsz meg, ne is halj meg.
Éled a világodat. Elég gazdag vagy hozzá. Lesz belőled épen olyan
nekem tetsző gonosztevő, mint azok, akiket gyűlölsz: ártatlan
szűzek megrontója, családok felforgatója, szerencsétlen teremtések
életrehozója. Most tetszel már nekem. Lesz belőled átokmagotvető,
Istent kicsúfoló, szívtelen kéjelgő, a ki önmagától
visszaundorodik, mikor egyedül van, a ki teszi a rosszat, azért
mert teheti, a kinek gyönyör a kétségbeesett áldozat sikoltozása!
Így szeretlek látni.</p>
<p>No hát benne vagyok: itt maradok.</p>
<p>Nem álltam be a franc tireur légióba, pedig magyar vitéz volt a
vezére, úgy tudom: «Varjassy.» Visszamentem Brüszszelbe. És azután
ott maradtam.</p>
<p>X. úr még egyszer eljött hozzám Canossába, mezítláb,
szőrkötéllel a nyakán, eklézsiát követni. Elismerte, hogy én vagyok
a bibliai «Czafèàt-Panèàkh», az álommagyarázó «József». Vakon fog
ezentúl követni. Mit csináljunk tovább?</p>
<p>– Azt csináljuk, hogy tájékára sem megyünk többé a börzének,
hanem őrizzük a juhainkat szárazon.</p>
<p>– Ez a legokosabb gondolat.</p>
<p>Ő is megkapta a maga provisióját, s vett rajta magának egy
földbirtokot s kiment tejgazdaságot kezdeni.</p>
<p>Én pedig ettől az időtől kezdve egészen fashionable gavallér
lettem. Eljártam a jockey-klubba, a szinházakba; a palotámat
megnyitottam estélyekre, a feleségemet elhordtam minden rangjához
illő mulatságba, s nagy ambitiómat helyeztem benne, hogy a
toilettjeiben senki által felűl ne múlassék, s hogy a legszebb
fogata legyen.</p>
<p>Nem mondhatnám, hogy ezért a folytonos gyöngédségért valami
különös háladatosságot tapasztaltam volna az asszonyomnál. Inkább
bizonyos nemét az aggodalomnak vettem nála észre.</p>
<p>Néha, midőn bejelentetlenűl léptem be a szobájába, azon kaptam
rajta, hogy valami rovancsolt könyvet rejtett el előlem a fiókjába.
<span class="pagenum"><a name="Page_215" id=
"Page_215">-215-</a></span></p>
<p>Ez azt számítgatja össze, hogy mibe kerülhet ez a mi fényűző
háztartásunk?</p>
<p>Ha csak azt összegezi is, a mit én az ő tudtával kiadok: bizton
felmegy négyszázezer frankra. Az ő hozományának a kamatja pedig
legfeljebb százezer frank. Ezt az ő értékpapirjai bánják.</p>
<p>Azok már otthon voltak nálam: kiváltva a bankártól, aki az
előleget adta rájuk.</p>
<p>Ez alatt csendesen, a maga terminusára, bekövetkezett az
örvendetes családi esemény.</p>
<p>Fiucska lett, a ki megörvendeztetett bennünket.</p>
<p>Én azt indítványoztam madamenak, hogy csak egy hónap mulva
kereszteltessük meg, s akkor tudassuk a családi örömöt az otthoni
előkelő körökkel: beleegyezett.</p>
<p>Az alatt ő is szépen felépült: visszanyerte előbbi rózsás
arczszinét, sylphidi termetét. Egészen deli hölgy lett belőle. A
kis fiút megkereszteltettük Vilmosnak (Jemmy). Ez akkor nagyon
népszerű név volt. Dajkát én magam választottam ki a számára.</p>
<p>Mikor aztán nem kellett többé semmi egészségrontó zavartól
tartanom, egy délután egy czédulára azt írtam az asszonyomnak, hogy
óhajtanék vele vagyoni kérdésekről behatón értekezni.</p>
<p>Ő azt írta nekem vissza, hogy hasonló óhajtástól van
áthatva.</p>
<p>Erre én azt a rózsafaszekrényt, a melyben madame értékpapirjai
voltak, aczélfogantyújánál fogva átvittem az ő boudoirjába.</p>
<p>Ekkor is épen azzal a bizonyos rovancsolt könyvével
foglalkozott, a melyet említettem; de ezúttal nem rejtette azt el
előttem.</p>
<p>– Asszonyom, mondám neki; épen ma hét hónapja annak, hogy ön
engem egy bizalmas közlésével meglepett. Akkor nem tehettem önnek
semmi észrevételt; mert ön olyan egészségi állapotban volt, a
minőben mi orvosok minden izgalmat károsnak találunk a női
szervezetre <span class="pagenum"><a name="Page_216" id=
"Page_216">-216-</a></span> nézve. Tapasztalhatta ön, hogy én azóta
is folyton a legnagyobb figyelemmel ápoltam önt és minden
veszélyessé válható kedélyizgalomtól megóvni törekedtem. Most
azonban már önnek az egészsége egészen normalis állapotba tért
vissza; gyermekét megkereszteltük, van becsületes neve, van
egészséges dajkája. Ma már szólhatok önhöz egészen őszintén. Most
is tartózkodni fogok minden szemrehányástól. Ebben az egész szomorú
összeköttetésben, mely közöttünk létrejött, a hibás, a vétkes
egyedül én vagyok. Az én véghetetlen hiúságom és önhittségem volt
az, mely elhitette velem, hogy egy szép, fiatal, dúsgazdag és
előkelő hölgy engemet válaszszon élettársául, minden helyes ok,
minden megérthető előzmény nélkül, mellőztével minden előleges
ismeretségnek, hiányával minden ajánlatos tulajdonnak. Ez az én
bűnöm, hogy ezt hittem; s elismerem, hogy a büntetést, a melyet
kaptam, megérdemeltem. Ön ellen nincs semmi vádam. Ön kétségbe volt
esve a szerencsétlensége miatt; mentette a becsületét: hogy mi
áron? kinek a vesztével? az nem lehetett önre nézve kérdés. A
becsületét, a büszkeségét megkellett tartania: igaza volt.
Azonkivül is ön nagylelkű volt; annak, a ki által ön megmenekült,
az egész vagyonát szabad tetszésére átadta. Most azonban önnek a
becsülete meg van óva; egészsége helyreállt; én a büntetésemet
végig kiálltam. Most visszaadom önnek a hozományát, úgy a hogy
nekem átadta. Emlékszik rá? A menyegzőnk éjszakáján. S most én
kérem önt vegye ön kezébe az elefántcsont-táblát és az irónt, s
jegyezze föl a kötvények czímeit, a hogy én diktálni fogom.</p>
<p>Az asszony gépiesen engedelmeskedett. Én egyenkint felszámláltam
neki a kötvények czímeit: ő írt. Mikor vége volt, összeadta. Talált
az összeg.</p>
<p>– A kötvényekben benne vannak a tavalyi szelvények mind és az
ideiek is, úgy a hogy ön nekem azokat kézbesíté.</p>
<p>– És a háztartásunk költsége? kérdezé bámulva. <span class=
"pagenum"><a name="Page_217" id="Page_217">-217-</a></span></p>
<p>– Azt az én saját vagyonom fedezte. És most vegye ön át a
hozományát tőlem. Mert én e mai napon beszélek önnel utoljára.</p>
<p>Megdöbbenve nézett reám.</p>
<p>– Én önt elhagyom e mai napon úgy, hogy azt sem fogom
megmondani, hova megyek! És soha nem fogom önnel tudatni, hogy hol
vagyok! Mint a börtönéből kiszabadult gonosztevő, eltagadom azt az
időt az életemből, a mit a fegyházban töltöttem. Lehet, hogy a
nevemet is megváltoztatom. Hazát, otthont nem fogok ismerni többé.
A hol az éj meglep, ott aluszom.</p>
<p>A nő reszketett minden izében.</p>
<p>– És most háromféle út áll ön előtt, folytatám kegyetlen
hidegséggel. Választhatja tetszés szerint, a melyiket akarja. Az
egyik az, hogy félrevonulva csendes falunkba, szomorú ősi
kastélyomba, ott elzárkózik a világtól, egyedül gyermekének él, azt
neveli becsületes, munkakedvelő férfinak. Gyakorolja a
jótékonyságot a szegény föld népén; tenyészt virágokat, állatokat;
ír, olvas, rajzolgat; engedi magát magasztaltatni, sajnáltatni s
várja a boldog elfeledtetést vagy az én még boldogabb halálhiremet.
Szomorú út, egyhangú és messzetartó.</p>
<p>A második út az, hogy beleveti ön magát a világ zajába, s élvezi
az élet gyönyöreit, nem válogatva, hogy mi a tiltott, mi a
megengedett. Versenyez a bolondokkal s keresi a hirnevet az
őrültségben. Ez is szabad. Csakhogy nagy óvatosságot követel; mert
én, a férj, nem leszek a közelben, s meglehet, hogy az egész
földteke lesz kettőnk között. Egy botlás következményeit nehéz lesz
a világ előtt legitimálni.</p>
<p>A harmadik út pedig az, hogy ön válópert indít ellenem, s
törvényesen elválik tőlem. Ez is nagy áldozatokkal jár. Vagyoni
áldozattal is, mert nagyatyjának végrendelete, megfosztja az
örökségétől, ha protestáns hitre tér át, a mi nélkül el nem
választják; de még nagyobb a lelki áldozat: őseinek hitvallását
elhagyni, megválni a templomtól, a <span class="pagenum"><a name=
"Page_218" id="Page_218">-218-</a></span> melyben eddig vígaszt
keresett, elveszteni minden védszentjeit.</p>
<p>– Mind a három út nehéz és keserves, asszonyom; de önnek egyet
választani kell a három közül; még pedig most, még a mai napon:
azért, hogy ha ön a harmadik útat, az elválást tartja jónak, azon
esetben lemehessek önnel Erdélybe, unitarius törvény szerint
eszközölni az elválást. Gondolkozzék rajta. Éjfélig várok.</p>
<p>E szavaim után az asszony felkelt a helyéről; a szemei égtek, az
arcza lángolt.</p>
<p>– De én egy negyedik útat is tudok, mondá lihegve.</p>
<p>– És az?</p>
<p>– Az, hogy nem bocsátom önt el magamtól.</p>
<p>S ezt mondva, megragadta mind a két kezével a karomat.</p>
<p>Én lelkem egész keserűségével kaczagtam fel.</p>
<p>– Grófnő! Hát hiszi ön, hogy lehet olyan kényszer, olyan érdek,
olyan nagylelküség vagy olyan gyávaság, mely engemet arra bírjon,
hogy én a leszolgált börtönidőmön túl még csak egy napig is együtt
éljek egy asszonynyal, a ki engemet lelke egész hidegségével
gyűlöl? Képzelheti ön azt, hogy én viselni fogom továbbra is azt a
lelki torturát, hogy egy nőnek az arczán, a szemében lássam a
véghetetlen lenézést, a mit megérdemlek? Kivánhatja ön azt, hogy én
mindennap újra meg újra végig szenvedjem önbecsérzetem
keresztrefeszítését? Nem, grófnő! Ha ön üdvözülni fog, akkor én
megyek elkárhozni; mert én még a mennyországban sem akarok önnel
összekerülni.</p>
<p>Csodálatos volt! E durva sértő szavakra Flammának az arcza
egészen átszellemült. Gyönyörködni látszott bennem. Két karját
leeresztve s széttárva, olyan volt, mint egy martyrnő, a ki várja,
hogy a máglyát meggyújtsák alatta.</p>
<p>– Igaz! Mind igaz, a mit ön mond; rebegé, midőn dühöm alább
hagyott s szóhoz tudott jutni. Nem gyűlölet; de annál rosszabb
indulat volt, a mit ön iránt éreztem, egész egybekelésünk óta: a
megvetés. Velem elhitették, <span class="pagenum"><a name=
"Page_219" id="Page_219">-219-</a></span> hogy ön csak a
vagyonomért vesz nőül; a többi önre nézve közömbös. A vagyonomat
odaadtam önnek, s azt hittem, hogy ön azt kedvteléseire
eltékozolja. Ez a gondolat öldökölt mindennap. Ha ön gyöngéden
ápolt, gondozott, arra gondoltam: fél, hogy meghalok, s vissza kell
adnia, a mit velem kapott. Mikor kardot rántott ön a lázadó
néptömeg ellen az én oltalmamra, arra gondoltam: a vagyonomért
védelmez! A kényelem, a fényűzés, a mivel körülvett, a drága
ajándékok, ékszerek, ruhák, fogatok, mind vádolták önt előttem.
Pedig óh mint szerettem volna önt becsülni. Mikor a hirlapokban
olvastam önnek hősi magaviseletét, hogy reménykedtem magamban:
miért nem ismerem én ezt az embert ilyen férfinak? ilyen nemesnek?
bátornak? Mért vagyok arra kényszerítve, hogy őt lenézzem,
megvessem, útáljam? És most ideteszi ön elém az egész hozományomat,
úgy, a hogy önnek átadtam. Még a jövedelméhez sem nyúlt hozzá. Nem
volt igaz, a mit önről mondtak nekem. Ön nem alacsony önérdekből
vett el: hű ápolása, gyöngédsége, mennyei türelme mind ingyenben
volt, nemes, nagy lelke tette azt. És most azt mondja ön nekem: nem
leszek tovább a tied! A mikor megismerteti magát, jellemének egész
fényében; a mikor ideálomat találom fel önben, akkor azt mondja,
elvesztem rád nézve örökre! Nem, uram, az lehetetlen, hogy ön most
taszítson el magától. Én vétettem ön ellen sokat, én önnek végtelen
kinokat, gyötrelmeket okoztam; de egy egész életen keresztül fogok
azokért megfizetni, hűséggel, szeretettel. Én nem választhatok az
ön által elém írt útak közül. Én nem akarok sem a gyalázat
gyönyöreiben elégni, sem ascetai ridegségben megdermedni. Én boldog
akarok lenni, én szeretni akarok!</p>
<p>– Van önnek gyermeke, szeresse azt.</p>
<p>E szó dühbe hozta.</p>
<p>– Azt a gyermeket? Én azt a gyermeket gyűlölöm. Gyűlölöm úgy,
hogy soha meg nem csókolom és nem imádkozom érte. Én attól a
gyermektől borzadok, mintha <span class="pagenum"><a name=
"Page_220" id="Page_220">-220-</a></span> a testembe égetett stigma
volna. Világra hoztam, de anyja nem leszek neki soha!</p>
<p>E rettenetes kitörés után az ajtónak vetette a hátát, mintha
erőszakkal akarná meggátolni eltávozásomat.</p>
<p>Én azon a titkos ablakon át, a melyiken saját lelkünkbe lehet
tekinteni, végig néztem a saját énemen.</p>
<p>Itt most két ember beszél egymással, a kik közül az egyik igaz
érzésből szól; a másik tettetésből.</p>
<p>Az igaz érzés ezé az asszonyé: a tettetés az enyém.</p>
<p>Nem a legnagyobb hypocritaság-e az én tőlem, hogy én itt most
játszom a nagy charactert, a ki a felesége vagyonához hozzá sem
nyúlt, holott ennek a sokszoros koczkáztatásával halmoztam
kincseket kincsekre. És most kevélyen visszaadom a gazdagságom
alapját neki. S aztán azt mondom, nem tartozunk egymásnak semmivel.
Ő lángoló szerelmével vesz körül, s én lefejtem magamról a
szerelmet, azt mondom: szobor vagyok, jég vagyok! S aztán jövel
Hathor, Mylitta, Baaltis! Törpülj el, nyomorúlt tettető ez asszony
igaz nagysága előtt!</p>
<p>Odamentem hozzá, megfogtam a kezét.</p>
<p>– Hát majd fogom én önnek a fiát szeretni, leszek neki igaz édes
atyja.</p>
<p>E szavaimra odarogyott le elém, s átkarolta a térdeimet hevesen
zokogva.</p>
<p>Én lehajoltam hozzá, hogy fölkaroljam.</p>
<p>Nem engedte magát fölemeltetni.</p>
<p>– Nem! Hagyjon így! Én nem kegyelmet könyörgök; hanem ítéletet.
Legyen ítélő bírám. Tudja meg azt, hogy az az ember, a ki engemet
így megrontott, álomitallal kábított el. Öntudatlan, tehetetlen
voltam, a midőn meggyilkolta a lelkemet!</p>
<p>De már akkor én is ott térdeltem mellette a földön; s
csókjaimmal árasztottam el arczát, ajkait, szemeit.</p>
<p>– Hát mért nem mondtad meg ezt nekem mingyárt az első
órában?</p>
<p>– Tettem volna, ha te is maradsz annál, a mire abban
<span class="pagenum"><a name="Page_221" id=
"Page_221">-221-</a></span> a pillanatban gondoltál. Mikor olyan
égő szemekkel néztél arra a kétélű tőrre, ott az asztalodon. Ha te
követed azt, a mit akkor a szived sugallt, hogy felkapod azt a
tőrt, s rám emeled: akkor én elmondtam volna neked mindent. De te
hidegen kiutasítottál a szobádból. Én szóltam még hozzád: «nem akar
ön még valamit kérdezni tőlem?» Te némán intél: semmit.</p>
<p>Én karjaim közé szorítám a nőmet.</p>
<p>– Hiszen te ártatlan vagy, mint maga az a szegény gyermek.</p>
<p>Igazán olyan volt az ölemben, mint egy elveszett gyermek, a kire
az atyja rátalált.</p>
<p>– Te nem vagy bűnös. Mondám én neki. Hanem én az vagyok. Már
most hallgasd meg te, hogy miket vétettem én te ellened, azóta,
hogy férj és feleség vagyunk? S aztán, ha megszán a szived, bocsáss
meg érte.</p>
<p>Ekkor aztán én gyóntam meg előtte.</p>
<p>Elmondtam mindent, a mit az idő alatt elkövettem. Úgy
borzadozott! Mentűl rettenetesebbeket mondtam neki, annál jobban
hozzám simult.</p>
<p>És aztán megbocsátott.</p>
<p>Ekkor aztán kivándoroltunk Amerikába. Itt hagytuk az európai
fájdalmakat. Nekem bizony a tót királyságomra sem volt gondom. Hadd
üssék dobra a nem törlesztett adósságok miatt.</p>
<p>Az új világban is folyvást beczézett a szerencse. Akármire
vállalkoztam, az mind sikerült.</p>
<p>Így lett belőlem idő jártával a «Silver King.»</p>
<p>Európába csak azért jöttünk vissza, hogy Jemmyt gyógyíttassuk,
aki egyszerre csak néma kezdett lenni; s Amerikában a ki doktor, az
csak universal gyógyszereket árul.</p>
<p>Már most érthetsz mindent.</p>
<p>Értheted, hogy egy délamerikai nábobnak az öt esztendős fia,
mikor a némaságából megtér, miért szólal meg magyarúl? Ki tanította
erre? <span class="pagenum"><a name="Page_222" id=
"Page_222">-222-</a></span></p>
<p>Soha sem szeretett ez a gyermek senkit, csupán engem, és senki
sem szerette őt: egyedül én.</p>
<p>Én pedig szeretem egész lelkemből és igazán; mert ennek a
gyermeknek köszönhetem egész boldogságomat. Nem csak a
gazdagságomat; a nélkül lehet az ember boldog; lehet a mellett
boldogtalan. Hanem ezt itt.</p>
<p>(A nábob elővett a tárczájából egy fényképet, négy nevető
gyermekarcz egy fürdőkádból előkandikálva, olyan egyformák:
gömbölyű rajtuk minden. Az egész, mint egy madárfészek.)</p>
<p>– Ezt hozta nekem az én kis Jemmym… Ha ő nem jön, ezek sem
jönnek.</p>
<p>(Könyei ragyogtak a szemében.)</p>
<p>– Látod barátom: nincsen ördög. Engem a pokolba taszítottak s a
mennyországba estem.</p>
<p class="center">*</p>
<p>(– Bocsánat, hogy még egyre kiváncsi vagyok: mi lett
Szigfriddel?</p>
<p>– Óh az most igen hires ember. Egész honett módon keresi a
kenyerét: itt van a párisi hyppodromnál, jó fizetéssel alkalmazva
mint lóidomár. Azt mondják, hogy igen szépen tud ugratni: én még
nem láttam. Nagyon dicsérik, a kik látták. Én nagyra tudom
becsülni, ha valaki a talentumát értékesíti.)</p>
<p>Ez alatt szépen ránk virradt az idő. A felkelő nap a bezárt
redőnyök résein át aranypiros karikákat rajzolt a falszőnyegekre,
hosszú fénykorongokat toldva hozzá a sűrű szivarfüst ködén
keresztül.</p>
<p>A mi, puncstól és cognactól ráspolyos hangjaink közé egyszerre
egy csengő hang vegyült.</p>
<p>«Apácska, apácska!»</p>
<p>S egy kis szárnytalan Kherub-fej jelent meg az alcoven
függönyhasadéka között.</p>
<p>– No, gyere ide Jemmy! Szólt neki az én barátom. <span class=
"pagenum"><a name="Page_223" id="Page_223">-223-</a></span></p>
<p>A gyermek a hivásra kiugrott az ágyból, s mezítláb, egy
ingecskében odafutott az apjához, s felkuporodott az ölébe,
belecsimpajkozva mind a két karjával a nyakába.</p>
<p>S ennek a pajkos sikongatására aztán a szomszéd szobában is
egyenrangú visítozás támadt. Az volt a gyermekek hálószobája. Úgy
volt ez, mint a madaraknál: ha egy a fiókák közül el kezd csipogni,
a többi pulya mind felüti a fejét és utána csipog.</p>
<p>«Verik a reveillet!» mondá az én barátom. Következik a
csapatszemle.</p>
<p>De nemsokára megjelent maga a főhadszertármester; az oldalajtón
benyitott az asszony. Reggeli pongyola volt rajta.</p>
<p>– Önök «még» ébren vannak? kérdezé.</p>
<p>– S te «már» ébren vagy? viszonzá a férj.</p>
<p>A nő megállt előttem s néhányszor csendesen megbólintá a fejét,
mintha azt mondaná: «már most értesülve van ön?»</p>
<p>Azután odament a férjéhez s a gyermeket megölelte és
megcsókolá.</p>
<p>Először csókolta meg születése óta.</p>
<p>S a gyermek nagyon jó fizető volt. Húsz csókot adott vissza
egyért, s azután egyik karját az anyja, másikat az apja nyaka körül
fonva, egymáshoz szorította a fejeiket. Az ő feje volt legfelül.
Soha szebb képet nem láttam életemben.</p>
<p>Azután kivette a nő a gyermeket az apja öléből s a saját karjára
emelte.</p>
<p>Oda szorítá az arczát az orczájához.</p>
<p>– Gyere kicsikém a kis testvéreidhez. Korán van még. Alugyatok
tovább.</p>
<p>S átvitte őt a másik négyhez. A gyermek csókokat hányt a kezével
az apja felé.</p>
<p>A Silver King megszorítá a kezemet.</p>
<p>– Ez a nap ünnep lesz a családunkban örökre: az első anyacsók
ünnepe. <span class="pagenum"><a name="Page_224" id=
"Page_224">-224-</a></span></p>
<p>Szótlanul viszonoztam a kézszorítást.</p>
<p>– És most még egy felvilágosítással tartozom, szólt a nábob,
búcsuzásunk előtt. Meglepő lehet, hogy egy családapa ilyen titkait
a családéletének elmondja egy jó barátja előtt, a kiről tudja, hogy
az azokat tovább fogja adni. Hanem hát mi rólunk annyiféle mesét
költött már a népfantázia: hogy gazdagodtunk meg? Egyik azt mondja:
általános kéme voltam a poroszoknak, azoktól kaptam kincseket, a
miért a francziák hadállásait elárultam nekik; a másik azt
hireszteli, hogy a nőm egy király szeretője volt: az tett
dúsgazdaggá; a másik azt állítja, hogy még most is az, s én a
civillistában osztozom; van, aki arra esküszik, hogy az ördögnek
adtam el a lelkemet, s az hordja nekem a mesés kincseket. Ezekkel
szemben az őszinte igazság leleplezése a legjobb védelem. Ember
voltam, emberi dolgok történtek velem, amiket nincs okom
eltitkolni. Nincsen ördög!</p>
<hr class="chap" />
<p><span class="pagenum"><a name="Page_225" id=
"Page_225">-225-</a></span></p>
<h1>A MAGLÁY-CSALÁD</h1>
<p><span class="pagenum"><a name="Page_226" id=
"Page_226">-226-</a></span></p>
<p><span class="pagenum"><a name="Page_227" id="Page_227"><br />
-227-</a></span></p>
<h2>I.</h2>
<p>Egy szép reggelen Magláy Sebestyén úgy találta, hogy a
feleségének a szemei ki vannak sirva.</p>
<p>Hisz az egész föld tekintete másforma lesz záporeső után, hát
még az asszonyi szemeken hogy ne látszanék meg?</p>
<p>Kivált az olyan szép szemeken, mint Klarindáé, a miknek az
örvényébe, ha valaki belenéz, hát beleszédül.</p>
<p>Látni azokban mindent, a mi az égen van: csillagot, szivárványt,
villámlást, holdudvart, napfeljövetelét.</p>
<p>Magláy Sebestyén rendesen csak a borulatot szokta benne
látni.</p>
<p>– Mért van kisirva a te két szép szemed, te égből lejáró
angyal?</p>
<p>A lehunyó szárnyas szempillák még egy ragyogó könycsepppárt
zúztak szét. Kész volt a felelet.</p>
<p>– Elszökött tőlem a Lórim!</p>
<p>A Lóri, az a madárfejü ember, a tarka szárnyú, a ki beszélni tud
háromféle nyelven, de legszívesebben németül; a ki úgy szerette az
asszonyát, hogy annak a szájából ette meg a narancsszeletet s
minden embert vérig harapott, a ki az úrnőjéhez közelített, s urat,
cselédet egyformán «filounak, spitzbubnak, betyárnak» czímezett; ő
neki pedig sorba csókolta mind az öt ujja hegyét, olyan hangos
csattogtatással, hogy a ki nem látta, hogy madár, azt hitte:
vőlegény, a ki menyasszonyától kérdezősködik; s mikor annak a nevét
kimondta: «Liebe Klarinda», azt annyi hízelkedéssel tette, olyan
beczés hanglejtéssel, hogy <span class="pagenum"><a name="Page_228"
id="Page_228">-228-</a></span> az csupa csoda volt; néha még azt a
szót is hozzátette: «Liebst du mich noch?»</p>
<p>És mégis el tudott szökni. Itt áll a szép czifra kalitka üresen
a kitárt ablak előtt.</p>
<p>– Nosza minden ember, a ki csak mozoghat: hajdú, szerezsán,
vadász, kertész, csősz, erdőkerülő! Jobbágyok! Naplopók!
Kenyérpusztítók! Neki az erdőnek! Száz arany üti a markát, a ki a
beszélő madarat meghozza! Ne félj bálványom: visszakerűl a
madarad.</p>
<p>A maglái uradalom vadas erdősége tesz valami hatvanezer holdat;
de ember is van hozzá elég, a ki azt felhajtsa egy madárért.</p>
<h2>II.</h2>
<p>A Magláy-család történetében valósággal történelmi szerepet
játszanak a kajdácsok.</p>
<p>Mint a név maga is sejteti, a család Bosniából vette eredetét; a
hol az ősei régi magyar nemesek voltak abból az időből, a mikor
Hollós Mátyás volt Bosnia királya, vagy talán még régibb időből, a
mikor Nagy Lajos elvette a szép bosnya királyleányt. Egy közülök
ott esett el a Rigómezőn Szibinyáni Jankó oldala mellett, a hogy a
bosnyák népdal Hunyady Jánost nevezi.</p>
<p>Magláy Sebestyénnek az ősapja unokatestvére volt Karposznak, a
ki rövid ideig Albánia királyául szerepelt, míg a törökök a fejét
le nem ütötték.</p>
<p>Ez akkor történt, a mikor Piccolomini tábornok nyolczezer
emberrel betört az ozman birodalomba s egész Balkánig hatolt
győzedelmesen. Számításba vette a török járom alatt nyögő
keresztény népeket: szerb, bolgár, bosnyák, macedón nemzetet, hogy
azokkal fogja szaporítani a seregét.</p>
<p>Kiáltványokat azonban hiába bocsátott volna hozzájuk, mert
azoknak az olvasás nem mindennapi foglalatosságuk; ellenben ott
vannak a guszliczárok, a kik a hosszúnyakú <span class=
"pagenum"><a name="Page_229" id="Page_229">-229-</a></span>
hegedűjök mellett a hősballadákat éneklik minden csárdában. Ezeknek
a szava ott az oraculum.</p>
<p>A délszláv népballadák legfényesebb hőse a «királyfi», a «Deli
Markó»; a ki ott alszik a hármas érczkapuval bezárt barlangban, míg
a menyasszonya érte nem jön, fel nem költi: akkor aztán feltámad és
felszabadítja a rab népeket és visszahozza a hajdani fényt és
boldogságot.</p>
<p>A Deli Markó nem jön ám pusztán emberi erővel; hanem annak
kiséretében lesznek olyan lények is, a minőket emberszem soha nem
látott, emberhez hasonló ördögfattyak, s emberi nyelven beszélő
szárnyasok!</p>
<p>Ezt a népmesét használta fel a furfangos Piccolomini balkáni
hadjárata alatt. Nissza elfoglalása után tömérdek majmot és
papagájt zsákmányolt a török főurak háremeiben: kapta magát, azokat
odakötöztette a dromedárok púpjaihoz s ezeknek a kiséretében vonult
a nép elé.</p>
<p>«A Deli Markó jön!» hangzott az üdvkiáltás mindenünnen; s a
majmok és papagályok segélyével elfoglalta Piccolomini az egész
Balkánhegylánczig minden tartományaikat a török basáknak, a kik úgy
látszik, hogy még annyit sem tudtak a hadviseléshez, mint a Deli
Markó csodaállatjai.</p>
<p>Már ennél a történelmi emléknél fogva is kedves állatja lehetett
a Lóri papagály Magláy Sebestyén úrnak.</p>
<h2>III.</h2>
<p>De különben is egészen oly előkelő hang uralkodott a maglái
várkastélyban, hogy abban egy czímeres kajdács, melyet nórimbergai
madárprofesszor tanított ki emberi beszédre, s melynek az eredeti
ára kétszáz oroszlántallér volt: éppen nem szégyelhette magát a
környezete miatt.</p>
<p>A pompa méltó volt ahhoz a fejedelmi jövedelemhez, melyet
Sebestyén úr óriási uradalmaiból kihúzott.</p>
<p>Valaha a Zrinyiek és Frangepánok birtokát képezték <span class=
"pagenum"><a name="Page_230" id="Page_230">-230-</a></span> azok;
Sebestyén úr dédapja okos ember volt: mikor amazok a nagy hires
főurak elvesztették a fejüket, ő megtartotta a magáét s nem is
vallotta kárát. Ezt a szép várkastélyt is ő építtette még I. Lipót
alatt, a kinek igen hű embere volt.</p>
<p>Az emeleti szobák, termek, mind az asszony rendelkezésére
állanak: a földszintiek az úréra. Az épület két szárnya a
vendégeknek szolgál, mellékházakban tanyáz a szolgahad.</p>
<p>Az emeleti szobák pompáját leirni katalógus kellene, a
földszintiek pompája annál egyszerűbb. Ezeket diszítik régi
fegyverek, harczi troféumok; egy termet foglalnak el az ősök
arczképei, férfiak, hölgyek drága bronzrámákban; a képek művészi
tekintetben is nagybecsűek, többnyire velenczei festők munkái, csak
a két utolsóelőttit festette Kupeczky: Sebestyén úr apjáét és
anyjáét; a következő kettő már ujabb iskolájú bécsi festő műve:
ezek Sebestyén urat és nejét ábrázolják, e század elején viselt
divat szerinti jelmezekben.</p>
<p>A képen Sebestyén úr nem is mondhatni, hogy nem volna nyalka
férfi; a díszmagyar dolmány sokat tesz! a ránczok sem látszanak
olyan nagyon a szemek körül; a szájon sem tűnik fel az a
kellemetlen fekete folt, s a csak nem összeérő sűrű szemöldök
kifejezése szelidítve van meglehetősen; a szemhéjak sem olyan
vörösek, mint a valóságban.</p>
<p>Ellenben a női arczképen semmit sem kellett eszményíteni a
művésznek, ennél csak az lehetett a feladata, hogy híven eltalálja.
Az istennői arcznak valami olyan szine van, mintha a lemenő nap
adott volna neki arany zománczot: a bágyatag szenvedélynek szine;
hozzá e vénusi ajkak, e lángoló feketekék szemek, a mik fölött a
legtökéletesebb két fekete szemöldív juttatja az embernek eszébe
Amor nyilazó tegzét. Annál megkapóbb az ellentét a dús hajzatban,
mely a sáfrányhoz hasonló; két oldalt a hófehér nyakra és kebelre
hull alá fürtökben, míg elől, <span class="pagenum"><a name=
"Page_231" id="Page_231">-231-</a></span> akkori divat szerint,
oldalt elválasztva, az üstök csigája a homlok háromnegyedét
eltakarja s árnyékot vet a többire. S a piros ajkak még félig
nyitva vannak, mintha nem volna elég, hogy a szemek megszólítják a
ránézőt.</p>
<p>E két ráma után következik még sok üres hely, a miket az elmés
szobafestő egyelőre allegoriai képekkel töltött ki.</p>
<p>… Egy másik hasonlóul nevezetes tornácza a földszinti
lakosztálynak az agancsterem. Ilyent is csak igazi főurak
rendezhetnek be. Mert e pompás ágbogak viselőit magának a
tulajdonosnak kellett elejteni; ezt nem lehet úgy összevásárolni,
mint a majolikát. Aztán meg olyan vidék is kell ahhoz, a hol az
ilyenek megteremnek. – Micsoda hatalmas állati koronák! Ritkaságok!
Csodák! Természet játékai. Van köztük egy húszvillás és egy
huszonkét villás agancs. Az elsőbbet Sebestyén úr nagyapja, az
utóbbit az édesapja hódította el nemes vadászati hevélyben.</p>
<p>Magláy Sebestyén gyakran sétálgat egyedül végig e termeken, s
meg megáll az utolsó két kép előtt; nagyot néz és fejet csóvál.
Azután átmegy az agancsterembe: a szarvasdíszek, a vadkanfejek,
hiúzbőrök muzeumába; tőle is számos diadaljel van azok közt, de
olyan, mint az ősök által terítőre hozott, egy sincs.</p>
<p>Pedig nem veszett ki a méltóságos rőtvadak főnemessége a
földről. Rég tartja a hirét a szarvasok fejedelme, a ki a többieket
vezetni látszik. Nevet is adtak már neki. A «Sardanapal». Évek óta
vadásznak rá és nem tudják elejteni. Pedig valóságos harámbasa a
szarvasok között. A fiatal szarvasbikákat mind kiüldözi a
lankaságba, megöli az ellenállót. Egy tuczat kopót felvillázott már
a szarvaival. Egyszer belekerült már a hajtásba s akkor neki
fordult a vadászláncznak s az egész szarvasgulyát maga után
vezetve, keresztül tört a vadászokon. Egynéhány vadász úr máig is
emlegeti az összetört oldalbordáiról ezt a mulatságot, a hogy az
egész vadcsapat keresztül <span class="pagenum"><a name="Page_232"
id="Page_232">-232-</a></span> gázolt a hátán. Maga a Sardanapal
pedig egyenesen neki vágtatott a fővadásznak, beleakasztotta az
agancsát annak a vadásztáskájába, felkapta a levegőbe s úgy vitte
magával tüskön-bozóton keresztül valami fél mértföldnyire, míg a
táskaszíj elszakadt s a nyavalyás összetépve, karmolva megmenekült
valahogy.</p>
<p>Erre feni a fogát Sebestyén úr szörnyen.</p>
<p>Most már huszonnégyes agancsa van Sardanapálnak.</p>
<p>Az unicumok közé tartozó!</p>
<p>De nem engedi magát lövésre kapatni a ravasz gonosztevő!</p>
<p>Pedig Sebestyén úr egész éjszakákat eltölt a bozóti lesben, hogy
a Sardanapált puska végére kaphassa; de a vén satrafa azt a fogást
használja, hogy mielőtt maga a mindig változtatott búvhelyéről
előjönne, előbb szétereszti a sutákat kémszemlészetre, s addig maga
ki nem jön a patakhoz, a míg azok vissza nem térnek; aztán olyan
szaglása van, hogy a puskának a szagát, szélmentében, megérzi
háromszáz lépésnyire.</p>
<p>Ugyanazon a napon, a melyen Clarinda szemei veresre ki voltak
sírva, az agancsteremben várta Sebestyén urat Mirkó, a kedvencz
puskafelhúzója.</p>
<p>Mirkó dalmata volt, még pedig a lovas fajtából, a mi már nagy
ritkaság. De annál nagyobb virtuóz a lóval bánásban: ennek mindegy,
akár szilaj, akár tanult ló; a sziklákon úgy ugrál vele a ló, mint
a zerge, a vízben úgy úszik, mint a delfin.</p>
<p>– A fővadász jelenti, hogy az éjjel a Sardanapál a
Tarcsabozótban rigyeztett: két fiatal szarvasbika menekült ki a
bozótból sántítva. Most ott lehetne lepni.</p>
<p>A dalmatának az arczán, keresztben a két szemöldöke között,
végig a szája szegletéig, látszott egy tüzes veres vonal.</p>
<p>– Hát téged mi lelt a pofádon? – kérdé tőle Sebestyén úr.</p>
<p>– A lovam a sűrűbe vitt. Egy égerfa-galy visszacsapódott, majd
kiütötte a szememet. <span class="pagenum"><a name="Page_233" id=
"Page_233">-233-</a></span></p>
<p>– Nekem ne hazudj! Tudod, hogy semmiért sem haragszom, mint a
hazugságért. Egy dolgot kivéve, mindig igazat kell mondani minden
becsületes embernek. Ha valaki a legdrágább kincsemet ellopja s
megvallja, nem keresem rajta tovább. De ha valami cselédem egy
őszibaraczkot elcsen a fáról s kérdésemre hazug módra eltagadja,
felvágatom a gyomrát, úgy kerestetem meg benne. Téged nem az égerfa
ütött meg.</p>
<p>– Igenis. Nem az ütött meg.</p>
<p>– Hát mi lelt?</p>
<p>– A méltóságos asszony végig vágott a pofámon a
lovagostorával.</p>
<p>– Az én feleségem? No ez csodadolog. Mit vétettél neki?</p>
<p>– Hát mikor a Cserebere gróffal…</p>
<p>– «Sternberg» gróf, te szajkó! Tanuld meg a nevét.</p>
<p>– Már az én nyelvem csak erre jár rá.</p>
<p>– No hát, mit csinált vele?</p>
<p>– Hát mikor a Szentkúthoz ki akart vele lovagolni, a hová
mindennap ki szoktak menni együtt…</p>
<p>– Kettecskén?</p>
<p>– Nem. A méltóságos asszony a Lórit is magával szokta vinni.</p>
<p>– Hiszen az madár.</p>
<p>– De igaz. Nem akarok többet hazudni. Hát a méltóságos
asszonynak a lovásza részeg volt: én vezettem elő a lovat. Aztán a
ló nem volt hozzám szokva, ficzánkolt. Éppen akkor, mikor a
méltóságos asszony az egyik lábát feltette a kengyelbe, egyet
ugrott a ló, úgy hogy a méltóságos asszony visszacsúszott. Ezért
aztán jót húzott a fejemen keresztül a lovagkorbácscsal.</p>
<p>– Ez megint nem igaz! Most megint hazudtál. Az én asszonyom
ilyen dologért a cselédjét meg nem üti. Mondd el az egész
igazságot!</p>
<p>– No, hát elmondom, ha parancsolják. Az történt, hogy a mint a
méltóságos asszony lába lecsúszott a kengyelből <span class=
"pagenum"><a name="Page_234" id="Page_234">-234-</a></span> s ő a
földre hibbant, a ruhája fennakadt a kengyelvason, úgy hogy a lába
egész a térdéig meglátszott s én azon elnevettem magamat. Ezért
ütött arczul.</p>
<p>– Ugy-e? Igy volt? Hát aztán szép fehér volt a térde?</p>
<p>– Nem az. Inkább szép rózsaszin.</p>
<p>– No, már most igazat mondtál. Ezért megjutalmazlak.</p>
<p>S azzal kivett a zsebéből egy dupla császáraranyat s azt a
baltenyerébe fektette, ellenben a jobb kezét is felfelé fordította
tenyérrel.</p>
<p>– No itt van. Válassz. Melyik tenyerem tetszik? A bal aranyos, a
jobbik üres. A kinek a jobbikat adom, az velem te-tu pajtás
lesz.</p>
<p>A dalmata elvigyorodott e fogas kérdésre. Azt mondani, hogy a
tele marok jobban tetszik az üresnél, alávaló érzésre mutat; de az
ellenkezőt mondani meg világos hazugság.</p>
<p>– Hát hiszen nekem is van két kezem, hogy mind a kettőt
elfoghassam.</p>
<p>– Legény vagy! – szólt Sebestyén úr, helybenhagyva a kényes
kérdés megoldását: s odaadta a szolgájának az aranyát is, meg a
paroláját is. – Most már látom, hogy nem hazudol. Úgy is tégy.
Mindig igazat kell mondani annak, a ki férfi! Egyetlenegy esetet
kivéve.</p>
<p>De hogy mi az a kivételes eset? azt nem mondta meg neki.</p>
<p>– No, már most vágtass a fővadászhoz s mondd meg neki, hogy az
éjjel ott leszek lesben a huszonnégyágúra.</p>
<h2>IV.</h2>
<p>Sebestyén úr kiment az erdőre, meg is találta, a mit keresett.
Ott volt a Sardanapál a sűrűben, a hol a fővadász jelezte. De azért
még sem tudta azt meglőni, mert ez a szultánja a szarvasoknak úgy
körülvette magát háremhölgyeivel, hogy az egész csorda suta közül
épen csak a <span class="pagenum"><a name="Page_235" id=
"Page_235">-235-</a></span> huszonnégy ágú koronája látszott ki.
Ott robogott el a szeme előtt az egész had, a nélkül, hogy magát a
vezérgimet czélba vehette volna.</p>
<p>Sebestyén úr pedig fejébe vette, hogy éjszakára is ott marad az
erdőben s törik-szakad, elejti a Sardanapált.</p>
<p>Nem volt vele más, csak Mirkó. Ketten együtt meghúzták magukat
egy leskunyhóban, s hogy az idő teljék, kézről-kézre adták a nagy
tízpintes kulacsot.</p>
<p>A kulacsban jó tengermelléki veres bor volt s minthogy csak
ketten voltak hozzá, a fejükbe mehetett.</p>
<p>Mirkó egészen beletalálta magát a pajtásságba s «komámnak»
czimezgeté a gazdáját. A főur viszonozta a bizalmat.</p>
<p>Egyszer csak nagy lárma támad az erdőn; mintha hajtóvadászatot
tartanának, száz torok kiabálásától zendül meg a liget; a fákat
ütögetik.</p>
<p>– Száz milliom ördög! ordít fel a főúr. Ki a bolond hozza ezeket
most a nyakamra?</p>
<p>– Hát biz az a bolond te magad vagy, komám; szólt rá Mirkó. Te
rendelted el, hogy minden hajdú, vadász, csősz menjen keresni az
elszökött Lóri madarat. Hát most azt hajtják fel.</p>
<p>– Megint igazat mondtál; én voltam az a bolond. A huszonnégyes
agancsot már elkergették pokollá! No hát igyunk. Csak legalább a
madarat megfognák!</p>
<p>De hát azért is hiába hajtották fel az erdőt. A szolgahad a mint
rábukkant a lesben ülő gazdájára, nem tudott egyebet felelni, mint
hogy hiába fáradtak.</p>
<p>– No, ha elfáradtatok, feküdjetek le. Majd reggel folytassuk. E
szerint se madár, se huszonnégyes agancs! Igyál komám!</p>
<p>Mirkó még egy nagyott húzott a kulacsból s azzal még jobban
feloldódott a nyelve.</p>
<p>– Hej komám! mondá hamis hunyorítással; tudom én, hol van a te
elszökött Lóri madarad; de még azt is, hogy hol van a te
huszonnégyes agancsod? <span class="pagenum"><a name="Page_236" id=
"Page_236">-236-</a></span></p>
<p>– Az utóbbit szeretném előbb megtudni; hát hol van a
huszonnégyes agancsom?</p>
<p>– Mikor otthon vagy, akkor az is ott van a kastélyban; mikor
elmégy hazulról, akkor nincs ott.</p>
<p>– Ez annyit tesz, hogy a fejemen hordom.</p>
<p>– De biz ott.</p>
<p>– Nem félsz, hogy felöklellek?</p>
<p>– Nem. Mert akkor nem tudnád meg tőlem, hogy hol van a beszélő
madarad. Azt pedig te nagyon szeretnéd tudni.</p>
<p>– No, hát hol van?</p>
<p>– A Cserebere grófnál.</p>
<p>– A Sternberg grófnál? Akkor hát nálunk van.</p>
<p>– Dehogy is van. A gróf még ma délben elutazott.</p>
<p>– Hisz búcsút sem vett tőlem.</p>
<p>– Tőled nem. De a feleségedtől igen.</p>
<p>– Hát akkor szerencsés utat neki!</p>
<p>– Nem úgy, komám! nem úgy, uram. Én hű szolgád és pajtásod, nem
vehetem a lelkemre, hogy ezt a gyalázatot elhallgassam előtted.
Tudod, hogy dalmata vagyok: morlák nemzetségből. A ki egy morlákot
arczul üt korbácscsal, az olyan adósságot vállalt, a mit keservesen
fizet vissza s nem viszi a másvilágra. Elmondok mindent, hallgass
rám. Hát a mint én a kapott ütés után vérző arczomat eltakartam a
tenyeremmel, csak annyit láttam, hogy maga a gróf segítette fel a
méltóságos asszonyt a nyeregbe. A madarász-gyerek hozta a kezén
utána a Lóri madarat, a mit mindig magával szokott hordani az
asszony, mikor kilovagolt; ezüst láncz volt a madárnak a lábán; az
felült a vállára s mikor vágtatni kezdett a paripa, a madár is
repkedett a szárnyaival, mintha ő is segitene hozzá. Olyan volt az,
mint valami tündér, mint maga a «Vila».</p>
<p>«Mikor ketten együtt elrobogtak, én kimentem a vad ménes közé, a
mi ott a zsarnói völgyben legelész; kiválasztottam egyet azok közül
a mokány lovak közül, a miknek a sörénye a csülkéig omlik le; arra
felkaptam; de nem a <span class="pagenum"><a name="Page_237" id=
"Page_237">-237-</a></span> hátára, hanem az oldalára. A hogy a vad
indiánok szoktak lovagolni, mikor meglopják a bölénycsordát.
Félkezükkel a mén sörényébe, fél lábukkal a farkába kapaszkodnak; a
fejüket lehúzzák a ló nyaka mögé; az egész emberből semmi sem
látszik elő. A kiválasztott ló a vezérmén volt; a mint az
megindult, egész falka ló indult a nyomába; azok még jobban
eltakartak.»</p>
<p>«A Szentkutnál utólértem a lovagló párt. Távolabb, a hol az ut a
hegyoldalba felkanyarodik, láttam egy hintót négy lóval befogva. Az
a grófé volt.»</p>
<p>«A Szentkutat eltakarják az óriási cserfák, a miket a piros
bogyót termő dalmát boróka sűrűje vesz körül. Én a lovammal ebbe a
sűrűbe hatoltam be.»</p>
<p>«A lovag és a lovagnő itt leszálltak a nyeregből s odamentek a
forráshoz. Itt a hölgy megfogta a lovagnak a kezét a balkezével, a
jobbjával a vállára támaszkodott.»</p>
<p>«Francziául beszéltek. Én értem ezt a nyelvet. Sokáig voltak a
francziák az uraink Napoleon idejében.»</p>
<p>«Az asszony azt mondá: «Hát el akarsz engem hagyni? Nem
emlékezel már az esküre, a mit nekem ezen a helyen tettél?»</p>
<p>«Az úr felelt rá: «De erősebb az eskü, a mit haldokló anyámnak
tettem: hogy Isten tizparancsolatját meg fogom tartani!»</p>
<p>«Hiu beszéd! mondá a nő. Megtartottad-e a tizparancsolatot? Nem
ejtett ki a szád istenkáromlást soha? Nem imádtál bálványokat? Nem
öltél? Nem gyilkoltad meg párbajban a legkedvesebb barátodat? Akkor
nem jutott eszedbe az anyádnak tett eskü? Hát igaz ember vagy
te?»</p>
<p>«A lovag ujra mentegetődzött. «Hát igazat mondok. A még erősebb
eskü, a mi innen távozni késztet, a szent barátságra tett fogadás,
a mit mi egymással kötöttünk; én és Magláy Sebestyén, mikor
hadczimborák voltunk. Megesküdtünk egymásnak, hogy minden nagy
veszélyből <span class="pagenum"><a name="Page_238" id=
"Page_238">-238-</a></span> kiszabadítjuk egymást, hogy feláldozzuk
egymásért még a vérünket is. Látod, ezt fogadtam az én
barátomnak.»</p>
<p>«Megint az asszony szólt: «De hát akkor elfeledted a neki tett
esküdet, mikor arra biztattad, hogy vegyen engem feleségül? holott
jól tudhattad, hogy én leszek rá nézve a nyavalya, én leszek a
halál, én leszek a pokol? Üres kifogás ez?»</p>
<p>«A lovag erre figyelmessé kezdett lenni a bozótban közeledő
paripára s inté az asszonyt, hogy vigyázzanak.»</p>
<p>«Ejh mit? oktalan barom az. Csak nem félsz, hogy egy ló meglát
és kihallgat? Hát nem látott-e bennünket ez a forrásvíz tükre
elégszer s a csermely tud csevegni, beszélt-e ki valamit? Nem
hallott-e bennünket a cserfa lombja s a lomb tud susogni, árult-e
el valamit? Nem! Nem félsz te semmitől. Hanem nem szeretsz. Nem a
haldokló anyádnak, nem a fegyvertársadnak adott eskü távolít el
innen, hanem az, hogy mást szeretsz! Szép arának adott eskü tart
fogva téged!»</p>
<p>«Ezt olyan indulatos hangon kiáltotta az asszony, hogy még a
kajdácsot is tűzbe hozta vele, az is belekiabált: «Filou,
betyár!»</p>
<p>«Erre a lovag azt felelte: «Úgy van. Igaz. Nekem menyasszonyom
van otthon Csehországban.»</p>
<p>«Ekkor a hölgy megfogta mind a két kezét a lovagnak s arczát az
övével szemközt fordítva, azt kérdé: «Szebb mint én? Jobb, igazabb,
mint én?»</p>
<p>«A lovag válaszolt: «Se szebb, se jobb, se igazabb nem, mint te
vagy; de én el lettem vele jegyezve, mielőtt téged ismertelek
volna?»</p>
<p>«S most oda sietsz hozzá?»</p>
<p>«Oda.»</p>
<p>«Ekkor a hölgy elkezdett hevesen zokogni, a kezeit tördelte. A
lovag figyelmezteté rá, hogy ne sírja veresre a szemeit, mert a
férjének majd fel fog tünni.»</p>
<p>«A nő aztán elcsendesült s csak egyre kérte a lovagot: «No, ha
elmégy innen, ha elszakadsz tőlem örökre, akkor <span class=
"pagenum"><a name="Page_239" id="Page_239">-239-</a></span> vidd el
magaddal ezt az én kedvencz madaramat; vidd el a Lórit. Hadd mondja
ez el legalább előtted mindennap a nevemet; hadd kérdezze ez meg
tőled: «Liebst du mich noch?» mikor már engemet nem látsz
többé.»</p>
<p>«S ráerőltette a lovagra a kedvencz beszélő madarát. Lekapcsolta
az ezüst lánczot a saját karjáról s annak a karjára csatolta át: a
madár a lovag vállára költözött át. És akkor aztán búcsú fejében
megölelték egymást s szapora csókok hangzottak; de azt már nem
tudom biztosan, hogy nem a madártól származtak-e, a mely a csókolás
hangját igen jól tudta utánozni.»</p>
<p>«Azután elváltak egymástól. A lovag felszökött a paripájára s
elvágtatott az erdei uton, a hölgy azonban még ott maradt állva, a
legelésző paripája nyergéhez támaszkodva, mindaddig, míg a
hegyoldali uton álló hintónál újra meg nem pillantotta a lovagot.
Még akkor is integetett felé a fehér zsebkendőjével.</p>
<p>«Ezt én mind így láttam és hallottam a mokánycsődör oldalára
kapaszkodva. Itt nyeljen el a pokol tüze, ha mind egy szóig így nem
történt.»</p>
<p>… Mikor vége volt a szolga meséjének, azt mondá az úr: «Nem
beszélted el ezt még senki másnak?»</p>
<p>– Senkinek te rajtad kivül.</p>
<p>– Mit gondolsz? Utól lehetne még érni a grófot?</p>
<p>– Bizonyosra veheted. Ő nehéz, fedett hintóban utazik, felfelé a
hegyi uton; éjjel bizonyosan pihenőt is tart. Ha mi paripára
kapunk, jó holdvilágnál reggelig utólérjük, mielőtt a csinált
Károly-utra betérne.</p>
<p>– Jól van.</p>
<p>Azzal kiment Magláy Sebestyén a leskunyhóból a szerteszét
heverésző csatlósai közé.</p>
<p>– Hat szál hajdu keljen fel és jöjjön ide.</p>
<p>Azok teljesíték a parancsát.</p>
<p>– Fogjátok le ezt a ficzkót és verjetek rá ötven botot.</p>
<p>Nem kellett nekik több biztatás. Négyen lekapták a puskafelhuzót
a tiz körméről s ketten kétfelől jó friss <span class=
"pagenum"><a name="Page_240" id="Page_240">-240-</a></span>
mogyoróhajtásokkal olyan félszázadot hegedültek el rajta, hogy
visszhangzott bele az erdő.</p>
<p>Mikor készen voltak vele, azt mondá Sebestyén úr szép, nyájas,
oktató szóval Mirkónak:</p>
<p>– Tanuld meg, komám, hogy ez a jutalma az olyan gazficzkónak, a
ki egy nemes úrhölgyre leskelődik és árulkodik.</p>
<p>Ezzel aztán megtudta Mirkó, hogy mi az az egyetlen eset, a miben
nem kell elmondani az igazat.</p>
<h2>IV.</h2>
<p>Fáklyákat gyujtottak s megindult a hajtó vadászat éjszaka a
szökevény madár után.</p>
<p>Keresztül a rengeteg erdőn, a kopár Karsthegy borókabozótjain,
kecskejárás ösvényein, gyalog, a hogy az ősvad morlákok szoktak
menyasszonyrablásra vagy vérboszura járni. Reggelre eléje kerültek
a grófnak, a ki az éjszakát valamelyik utféli csárdában tölté.</p>
<p>Sebestyén úr olyan helyen állta el az utat, a hol az hegynek
visz fölfelé, ott a menekülés esélye ki van zárva.</p>
<p>Sternberg Alfréd gróf csendesen aludt a hintó mélyében, a
póstakocsis aludt a bakon s a papagály aludt lánczrakötve a hintó
előülésén. Ez a madár még horkolni is tud álmában, mint az
ember.</p>
<p>Egyszerre verte föl mind a hármat a támadó kiáltás:
«megállj!»</p>
<p>Sternberg, a mint álmából felrezzent, minden oldalról felé
irányzott puskacsövek üregébe látott bele. De mind azoknál
elijesztőbb lehetett rá nézve Magláy Sebestyénnek az arcza: ez a
kegyetlen mosolygás rajta.</p>
<p>Mazeppa jutott az eszébe.</p>
<p>Az első ijedtsége után hirtelen ráborította a köpenyét a kajdács
madárra. Azt nem szabad meglátni Sebestyénnek.</p>
<p>– Ej ha, drága barátom! szólt a főúr, rátéve a kezét a
<span class="pagenum"><a name="Page_241" id=
"Page_241">-241-</a></span> gróf kezére. Hát így szokás elszökni
egy magyar nemes házából? Búcsúzás nélkül? Hollandus módra? Aztán
még meg is lopni a házamat?</p>
<p>– Én nem loptam semmit. Hebegé az ártatlan hős.</p>
<p>Hanem az ám a fatális dolog, mikor az ellopott tárgy beszélni is
tud! A papagáj a maga éles harapófogó csőrével egy percz alatt
lyukat rágott a fejére dobott köpönyegen s azon kidugva a fejét,
elkezdett kiabálni: «zsivány! betyár!»</p>
<p>Sternberg gróf látva, hogy a tagadás mind hiába, hirtelen
változtatott a modorán s magas hangon kezdett beszélni.</p>
<p>– No hát jól van. Állok elébe az úrnak. Tessék velem
rendelkezni. Tudom, hogy mi a becsület. Ha megsértettem, adok
elégtételt: pisztolyra vagy kardra.</p>
<p>– Ohó! Semmi párbaj! mondá Sebestyén úr. Azt nem vívunk
tolvajjal. Az ilyent megbüntetjük.</p>
<p>– Én tiltakozom minden hatalmaskodás ellen.</p>
<p>– Nem ér vele semmit. Én itt földesúr vagyok, pallos joggal
birok. Itéletet hozok. Kegyelmed ne higyje, hogy egy nemes
úrhölgynek a legdrágább kincsét elrabolhatja valaki, s aztán odább
állhat vele. Az ellopott kincset vissza fogja ön vinni azonnal, és
a szökésért, meg a lopásért egy esztendei várfogságot fog
szenvedni. Ha ellenkezik vasra fog veretni!</p>
<p>A gróf látta, hogy itt veszedelmes kelepczébe került. Ha
megmondja, hogy mi uton jutott a kajdácshoz, rögtön főbe lövik; ha
magán hagyja a lopás vádját száradni, ez a dalmata nemes bizony
becsukatja a vár tömlöczébe; s az ilyen helyiségről nem igen volt a
gróf valami jó elővéleménynyel.</p>
<p>Még sem fogja elárulni az asszonyt.</p>
<p>A hintót aztán visszafordították, s a benne ülőkkel együtt
csendes ügetésben eldöczögtek a maglái várkastélyig.</p>
<p>A falvakban kijött a nép a házakból, a convoi bámulatára;
<span class="pagenum"><a name="Page_242" id=
"Page_242">-242-</a></span> azt hitte mindenki, hogy Napoleont
hozzák, a ki vissza szökött Szent-Ilona szigetéről s innen akarja
elkezdeni megint a nagy háborut.</p>
<p>Annyi igaz, hogy Alfréd gróf meglepően hasonlított I-ső Napoleon
császárhoz: ugyanazon arczél, az a homlok, az az áll, csak épen a
szemeiből hiányzott az a valami, a mi Napoleonnál megvolt.</p>
<p>Mikor a maglái várkastély kapuján berobogott az utazóhintó, a
kapus jeladó szavára a vár úrnőjét is kihozta a kiváncsiság az
udvari tornáczra.</p>
<p>El nem tudta gondolni, hogy mi lehet abban a körül
lefüggönyözött uti hintóban? (A kastély közelében mind lekapcsolták
arra a bőrernyőket.)</p>
<p>Mikor aztán a függönybőrt felgöngyölíték, s kitünt alóla a
foglyul ejtett Sternberg gróf alakja, Clarinda lefutott a lépcsőkön
az érkezők elé. Erős szívü nő volt, a ki a veszélylyel
szembeszalad.</p>
<p>A hosszú boltíves folyosón már szemközt találkozott az
urakkal.</p>
<p>Sebestyén úr erős kézzel átmarkolva Sternberg kézcsuklóját,
hozta őt magával; a Lóri pedig ott himbálódzott a gróf vállán,
belekapaszkodva a karmaival annak a vállzsinórjába.</p>
<p>– Ime, feleség, mondá Sebestyén úr, a mit igértem azt
beváltottam. Visszahoztam a Lóri madarat. Több könyedet hullani ne
lássam. A tolvajt is elfogtam, a ki azt ellopta. Büntetése ki van
mondva: egy évi várfogság. És azt itt kell neki leülni a maglái
várkastélyban. A parancs ki van adva az őröknek: ha szökik
lelőjjék.</p>
<p>Clarinda és Sternberg egymásra bámultak; egy szónak nem volt ura
egyik is.</p>
<p>Csak a kajdácsnak a nyelve volt föloldva; az tudta a maga
leczkéjét.</p>
<p>«Liebst du mich noch, liebe Clarinda?»</p>
<p class="center">*</p>
<p><span class="pagenum"><a name="Page_243" id=
"Page_243">-243-</a></span></p>
<p>Sebestyén úr ezzel ismét visszatért az erdőbe a leskunyhóhoz,
nem vitt magával se vadászt, se puskafölhuzót! egyedül kereste fel
a hirhedett huszonnégy agancsost a mocsári rejtek helyen s ezuttal
óriási vadászszerencséje volt; ráakadt a Sardanapálra s ugrás
közben terítette azt le kétszáz lépésnyiről tiroli
karabélylyal.</p>
<p>Most már nem vethettek szemére semmit az ősei: ő a huszonnégy
ágas agancsot sorozta be a nagy gyüjteménybe.</p>
<h2>V.</h2>
<p>Valami huszonöt esztendő mulva bontották föl Magláy Sebestyén
végrendeletét a veszprémi káptalanban. Az öreg úr kilenczven
esztendős szép kort ért el; még akkor is csak úgy halt meg, hogy
merész nyargalás közben leesett a lováról és nyakát szegte.</p>
<p>A két fia között úgy osztotta föl a vagyonát, hogy a maglái
birtokából majorátust alakított, s azt az idősebbnek hagyta; a
kisebbiknek jutottak a dalmácziai nagy erdőségek és egy tetemes
összeg tőkepénz, a mit nem volt neki szabad a bankból fölvenni,
hanem csak a kamatjait költhette el.</p>
<p>Az idősebb, a Fülöp igen szép tehetségekkel megáldott fiu volt,
annak Sebestyén úr kitünő nevelést adott, Franczia- és
Angolországban utaztatta, a diplomacziai pályára szánva. Az ifju
alakja is délczeg, arcza deli, modora finom, előkelő volt: első
tekintetre megnyert minden embert, s a jelleme, magaviselete
további ismerkedés után még jobban igazolta a kedvező elővéleményt,
nemes szíve mellett eszessége, bátorsága mellett szelid kedélye
hódított.</p>
<p>Egészen ellentéte volt neki az öcscse, Ernő; termetre is kétszer
olyan széles, mint a bátyja, szegletes fejű, durván faragott
ábrázatú, hetyke, csufondáros modorú: nők és férfiak irányában
egyiránt. A tanulást nem szerette, a <span class="pagenum"><a name=
"Page_244" id="Page_244">-244-</a></span> szubordinácziót még
kevésbbé, azért se pap, se katona nem válhatott belőle. Egyedüli
szenvedélye volt a vadászat: most is odajár valahol Afrikában
oroszlánra vadászni.</p>
<p>A mint az öreg úr meghalt, Fülöpöt azonnal hazahítták Párisból,
hogy vegye át a majorátust. Ő mindent szépen rendbehozott. Az
apjának volt egy derék jogigazgatója Pargha Márton, a ki még fiatal
jurátus korában ott kezdte a pályafutását a máglai uradalmi
székeken, mint a régi fiskális joggyakornoka. Az öreg úr nagyon is
ragaszkodott hozzá: talpig becsületes volt. Ez is lehetett akkor
valami negyvenkét esztendős.</p>
<p>Magláy Fülöp Pesten elvégezve a dolgait, fölutazott Bécsbe. Az
udvarnál az atyja kedvelt személy volt: ő maga is ott akart
pályakört keresni.</p>
<p>Megérkezése után rögtön sietett megtenni az illemlátogatásokat
azoknál a főuri házaknál, a mikkel családjának összeköttetései
voltak, de a hol őt még nem ismerték. Mindenütt ott hagyta a
látogatójegyeit a kapusnál.</p>
<p>Ennek a következése az volt, hogy nagyhamar meghivót kapott
Korneuburg herczegnő tánczestélyére, a kinek a palotája híres volt
remek németalföldi festményeiről.</p>
<p>Az opera után odahajtatott a herczegi palotához, a mely előtt
már akkor hosszú sora állt a korábban érkezett főrangú vendégek
fogatainak.</p>
<p>A ruhatárban átadta kabátját a felügyelő szolgának.</p>
<p>– Nem ád valami számot róla? – kérdezé.</p>
<p>– Fölösleges; – szólt az inasok hadnagya mosolyogva; – hiszen
ráismerünk.</p>
<p>«No, ez az ember Lavater és Mezzofanti, először lát életemben s
háromszáz ember és kabát közül, rám ismer és a kabátomra
talál.»</p>
<p>Megnyugodott benne s ment föl a lépcsőkön a tornáczba. Ott meg a
hölgyi ruhatár volt. Tánczhoz öltözött kisasszonyok, ékszerekkel
terhelt delnők adták át a sürgő-forgó lakájoknak divatos
burkonyaikat: egész túlvilági parfummé vált tőlük az athmosphaera.
<span class="pagenum"><a name="Page_245" id=
"Page_245">-245-</a></span></p>
<p>Fülöp ott látta őket maga előtt ellibegni. Szép fiú volt, nem
csoda, ha a hölgyek tekintete megakadt rajta.</p>
<p>Ő maga is nagyon megnézett egyet a sok közül. Fiatal leányka
volt. Bizonyosan most mutatják be először a társaságban. Olyan nagy
gondja van rá, hogy vállait betakarják a ruhájának tüllfodrai.
Egyszerű fehér ruhát visel, narancsvirág diszítéssel. Finom,
madonna arcz, az ártatlanság mesterkéletlen zománczával, a mire a
pirt a szív lüktetése festi. A hogy vannak hét fő bűnök, úgy vannak
hét fő erények is: ezek mind ott voltak egyesülve a szép gyermek
szemeiben.</p>
<p>Fülöp megállt, odalapulva a korridor falához, hogy tovább
lophassa meg azt a gyönyöradó tekintetet.</p>
<p>Egyszer aztán, mikor a bájos tünemény átadta a köpenykéjét, meg
a tekintélyes kisérőnője bayardérjét a szolgálattevő személynek,
fölveté szemét és meglátta Fülöpöt.</p>
<p>Abban a perczben örömsugárzó mosolyra nyilt meg az arcza, az
ajkai nevetésre váltak.</p>
<p>– Ah! hisz te itt vagy már? kiálta mennyei csengő hangon, s
minden tartózkodás nélkül átölelte az ifjut s egy őszinte csattanó
csókot nyomott az ajkára. – Hanem aztán egyszerre valami ijedtség
váltá föl az örömhajnalt az arczán: elképedt, az ajkai gömbölyűre
húzódtak. Hirtelen az arcza elé kapta a legyezőjét félénken, s
kisérőnője kezét megragadva, elsuhant a bálterem ajtaján
keresztül.</p>
<p>– No, ez a nap jól kezdődik! mondá magában Fülöp, egész mámorba
szédülve egy ilyen váratlan tündércsók bűbájától. «Hogy jutottam én
ehhez?»</p>
<p>A bálteremben már akkor nagy társaság volt együtt, melyben az
igéző tündér könnyen eltünhetett. A ház úrnője, a herczegasszony a
terem elején fogadta az érkező vendégeket. Fülöp látta, hogy
mindenki ő előtte bókol: maga is sietett hódolatát átadni. Először
volt nála.</p>
<p>– Bátor vagyok magamat bemutatni, herczegnő. <span class=
"pagenum"><a name="Page_246" id="Page_246">-246-</a></span></p>
<p>– No, csak menjen, maga szeleburdi! vágott a szavába a
herczegnő, bizalmas tréfa hangján. Van szüksége magának a
bemutatásra! Nagyon jól ismerjük a szép hiréről.</p>
<p>Fülöp elámult: «Ismernek a szép híremről? Hiszen több
bolondságot én sem követtem el Párisban, mint a mennyit más fiatal
ember szokott. Már idejutott volna a híre?»</p>
<p>Aztán csak odavegyült a társaság közé.</p>
<p>Senkit sem ismert itt: egészen új ember volt. Ellenben vette
észre, hogy azok a méltóságos alakok, a kik rendcsillagokat
viselnek a frakkjuk baloldalán, bizonyos nehezteléssel sandítanak
reá, hogy nem üdvözli őket; pedig ez nem szokás: valakit üdvözölni,
a kinek nincs bemutatva az ember.</p>
<p>Egyszer aztán egy fiatal félszemüveges gavallér tör oda hozzá a
csoportosuló vendégeken keresztül.</p>
<p>– Ugyan régen kereslek! s azzal megfogja a frakkja gombját, s
oda vonja magával egy ablak-mélyedésbe. Akkor kivesz a zsebéből
négy darab bankjegyet, mindegyik ezer forintos, azokat az öt ujja
közé szorítja, mint egy legyezőt, s azt mondja neki:</p>
<p>– Nos! Hát mennyi ez?</p>
<p>– Négy darab ezeres! felelt Fülöp hűségesen.</p>
<p>– No hát nesze. Tedd el.</p>
<p>– Tegyem el? Hát aztán mit csináljak én ezzel?</p>
<p>– Mit csinálj vele? Hát bánom is én! Végy rajta egy bracelettet
Taglianinak! Az a te dolgod.</p>
<p>– Igen, de miféle jogczimen jutok én ehhez a pénzhez?</p>
<p>– Hát ez játékadósság. A baccaratból.</p>
<p>Fülöp fölnézett a levegőbe. Nem emlékezem rá, hogy valaha
életemben valaki adósom maradt volna a játékban.</p>
<p>– Nem emlékezel rá? Hát annál rosszabb rád nézve. Azzal a
félszemüveges vissza dugta a zsebébe a négy darab ezerest, s tovább
sasírozott.</p>
<p>Fülöp pedig nem ért rá, e furcsa találkozás nyitján <span class=
"pagenum"><a name="Page_247" id="Page_247">-247-</a></span>
töprengeni, mert nagyhamar egy gyöngéd legyezőütés érinté a vállát
hátulról, s a mint visszafordult, egy junói szépséggel találkozott
szemközt, ki brilliántoktól ragyogó, kolibri tollaktól elrepülő
ruhában pompázott a szépségkoszorúban, a saison királynője látszott
lenni. Fekete haju, fekete szemű hódító szépség volt.</p>
<p>– Aztán majd, édesem, megint ott felejtsen a faképnél, mikor a
quadrille kezdődik, szólt nevetéstől csengő hangon a hölgy,
elbűvölő szemragyogtatással.</p>
<p>– Én? Én? hebegé Fülöp.</p>
<p>– Igen? Ön az, a ki el szokott feledkezni a tánczosnéiról, a
kikkel foglalkozott. De ezúttal körülvétettem a titkos
rendőreimmel, hogy el ne szökhessen.</p>
<p>S azzal kaczagva hagyta magára.</p>
<p>Fülöp nem birt magához térni a nagy bámulástól, míg a másik
terembe átkalandozva egyszerre csak egy finom diplomata kezei közé
került, a ki bizalmas nyájassággal ölté a kezét az ifjú karja alá s
aztán elkezdett neki suttogva beszélni bizonyos titkos
neheztelésekről, a miknek az okát nem szükség magyarázni, egy
szétágazó cselszövényről, a minek a szálai nagyon könnyen
kitalálhatók; számtalan veszélyekről, a melyek a fiatal embert a
sikamlós udvari parketten fenyegetik, s osztotta a jó tanácsokat,
hogy mihez tartsa magát.</p>
<p>Fülöp nem tudott mind ezekre egyebet mondani, mint «ühüm» és
«aha». Egy szót sem értett az egész diskurzusból. Szinte jól esett
neki, mikor rejtélyes pártfogója egyszerre kirántotta a karja alól
a kezét s e szóval: «itt jön ő!» hirtelen elpárolgott mellőle.</p>
<p>De hát ki az az «ő», a ki itt jön?</p>
<p>Egy hat láb magas herkulesi termet, az orosz testőrtisztek
egyenruhájában, rendjelekkel rakva, kezében hatalmas csákója.
Egyenesen Fülöpre vitorlázik.</p>
<p>– Zdrawdwujtye Zudár, szól a magas úr, s egy olyan izmos
tenyeret nyújt Fülöp elé, a melyben az övé egészen elvész.
<span class="pagenum"><a name="Page_248" id=
"Page_248">-248-</a></span></p>
<p>Fülöp egész tisztelettel és bocsánatkérő arczczal szólt
francziául.</p>
<p>– Uram! Ezer bocsánatot kérek. Én többféle nyelvet beszélek, de
fájdalom! a hangzatos muszka nyelvet nem vagyok szerencsés
birhatni.</p>
<p>– Mit! kiált rá a sámsoni alak, fejét büszkén hátravetve. Te
elfelejtetted az orosz nyelvet! Te minket megtagadsz? S azt még
nekem szemembe mered mondani? Korcs ivadék! Te szégyenled a dicső
orosz nemes nyelvét, a mely három világrészben uralkodik! No hát
csak szégyeld. Hanem akkor ne lepjen meg, ha én is szégyenleni
fogom a te atyafiságodat, s az örökségedből kitagadlak.</p>
<p>Azzal megfordult a sarkán, s ott hagyta Fülöpöt.</p>
<p>Ez meg csak bámult.</p>
<p>– Ihol van ni! Most meg kitagad valaki az örökségemből! Csak
legalább azt tudnám, hogy kinek hívják?</p>
<p>Azonban egy csoport fiatal ember azonnal körülvette, a kik
egyszerre mind igen jó pajtásai voltak. Fülöp nagyon különösnek
találta, hogy a bécsi előkelő termekben az a szokás, hogy idegen
emberek nem mutatják be egymásnak magukat, hanem a hogy
összeakadnak, mindjárt per tu lesznek, aztán kinek-kinek csak a
gyermekkori beczés neve használódik: Thuri, Nelli, Bebus, Blikus; a
melyek ugyanannyi Arthurt, Cornélt, Albertot és Adalbertet
jeleznek. Őt mindenki «Pipó»-nak szólítja. Talán az a kicsinyítője
a «Fülöp»-nek itt a bécsi arisztokrata világban?</p>
<p>Belenyugodott, hogy legyen hát «Pipó».</p>
<p>Az alatt a tánczteremben végződött a keringő, a felmelegedett
tánczospárok elváltak s kerestek ujabb szövetségeket; az inasok
frissítőket hordtak körül; Fülöpöt is magával ragadta az emberi
forgatag, mi közben azonban egy pár fiatal dandy folyvást a
sarkában látszott lenni, – mintha detektivje volna. Végre megunta a
sok idegen arcz ismerős mosolygását s behúzódott egy szegletbe. De
ott <span class="pagenum"><a name="Page_249" id=
"Page_249">-249-</a></span> sem talált nyugodalmas menedéket; mert
a mint a franczia négyes előjátékát rázendítették, s megkezdődött
az előre-hátra futkosás: tánczosok, tánczosnék, átellenesek
kipuhatolása, egyszer csak azt látja, hogy egy hosszú nyurga dandy
odatánczol feléje, mérges örömmel:</p>
<p>– Ah! végre megkaptalak! Itt van az én vis-à-vis-m. Frissen!
Frissen! A marquisnő nyugtalankodik már! Az ouverturet
eljátszták.</p>
<p>Fülöp engedte magát a nyulánk ifjú úr által a termen keresztül
kalauzoltatni; s gondolta magában: «vajjon ki lehet az, a ki
távollétem által szerencsétlenné téve érzi magát?» Jó, hogy annyit
megtudott, hogy miként czímezze? «Marquisnő». Bizonyosan az a
hódító Semiramis lesz, a ki bejövetelénél megszólította.</p>
<p>Helyesen kombinált, csakugyan a kolibris szépséghez
vezették.</p>
<p>– Épen az utolsó perczben! mondá az szemrehányólag, s kezét
nyújtva, inkább vezetett, mint vezetteték a tánczkolonneban
fentartott helyére.</p>
<p>Fülöp vizsga szemei észrevették, hogy a szép hölgy
támlásszékéhez egy kövér, zordon tekintetű uraság támaszkodik, a ki
hölgyét kétcsövű pisztolyként fenyegető szemeivel minden léptében
kiséri. Ez bizonyosan az a hidalgó, a ki után a deli amazon
marquisnő czímet viseli, gondolá Fülöp. Nem sejtette, hogy valaha
összeverekedjenek. Az ő szemei a tánczterem túlsó végén
kalandoztak; ott látta lejteni azt a bűbájos tündér alakot, a kivel
olyan rejtélyesen édes találkozása volt. Még most is ezen a titkon
törte a fejét.</p>
<p>A quadrilleben csak akkor lehet a tánczosnőjével beszélni az
embernek, mikor a helyére visszakerült, s a míg az átellenesei
kergetőznek. Csak hogy a hidalgó úgy a hátuk mögé plántálta magát,
hogy egy szó sem kerüli el a füleit.</p>
<p>Lehet azon segíteni.</p>
<p>– A hévmérő ma tizenegy fokot mutat; mondja a marquisnő
Fülöpnek. <span class="pagenum"><a name="Page_250" id=
"Page_250">-250-</a></span></p>
<p>(Ki magyarázhat ki ebből valami gyanú-okot?)</p>
<p>– Igen. De hideget. Viszonozza erre Fülöp egész tudatlanúl.</p>
<p>Csakhogy a válaszra egy olyan haragtól szikrázó tekintetet kap a
tánczosnéjától, hogy elmegy a kedve Reaumur-ről diskurálni.</p>
<p>A következő pihenési időszakokban azt mondja neki az
istennő:</p>
<p>– Nem találja ön, hogy a sárga rózsa igen jól illik a fekete
dominóra?</p>
<p>– Nem! marquisnő. Ez nekem nem tetszik.</p>
<p>Erre a válaszra kicsiny híja, hogy a körmére nem koppintanak az
elefántcsont legyezővel. A szép hölgy arczán észrevehető a boszús
neheztelés; a kebel sebes hullámokat hány.</p>
<p>Szerencsére «solo des dames» jön. Ez alatt ráér hódító mosolyát
visszaidézni arczára a delnő.</p>
<p>A rákövetkező «tour des maines» alatt ezt sugja a
tánczosának:</p>
<p>– A holnapi álarczos bál igen fényesnek igérkezik.</p>
<p>– Nagyon sajnálom, hogy nem láthatom meg; de holnap el kell
utaznom Pestre.</p>
<p>Erre a szóra végig néz rajta hidegen az úrhölgy, s többé egy
szava sincs hozzá: még az ujjahegyét sem nyujtja neki a lejtés
közben, hanem csak a legyező végét, s mikor a grand chaine
következik, kiválik a lánczból, s a nélkül, hogy a tánczosára egy
pillantást vetne, a háta mögött álló kövér úr karjába akaszkodik,
azzal vezetteti magát vissza a helyére.</p>
<p>Fülöp látva, hogy kimaradt a sorból, odább ődöngött s addig
tévedezett egyik teremből a másikba, a míg eljutott a buffetbe.</p>
<p>Tapasztalá, hogy vannak okos emberek, a kik az alatt, míg más
robotol és izzad, leülnek az asztalhoz és gondoskodnak a testük
jóllétéről. Ott találta már Bebust és <span class=
"pagenum"><a name="Page_251" id="Page_251">-251-</a></span> Blikust
egy szöglet asztalkánál pezsgőzve. Szorítottak neki is helyet.</p>
<p>De még alig hozhatott itéletet a bordeauxi felett, a mivel az
ember kezdi a vacsorát, midőn feszes léptekkel lát maga felé
közeledni három fiatal urat, a kik közül a középsőben az
egyszemüvegesét ismeri föl; a másik kettő volt Thuri és Nelli.</p>
<p>Egyenesen ő felé hajtottak.</p>
<p>Az egyszemüveges, féllépésnyi közelben állásba vetette magát,
balkeze hüvelykujját a mellénye ujjnyilásába akasztva, a jobb
kezében tartott lehúzott keztyűivel pedig a czombját veregetve.</p>
<p>– Uram! így szólt Fülöphöz. Ön én rólam azt beszélte több
gentleman előtt, hogy én játéktartozásomat önnek elmulasztottam
megadni. Ezért én önt hazug rágalmazónak nyilvánítom.</p>
<p>Azzal tovább laviroztak mind a hárman.</p>
<p>Fülöp elképedve nézett a két asztaltársára.</p>
<p>– Nem értem ezt a dolgot. Hanem annyit értek belőle, hogy ez az
úr engem megsértett s azért elégtételt kell vennem.</p>
<p>– Szolgálatodra állunk; – mondák azok egész készséggel.</p>
<p>– Csak arra kérlek, hogy végezzük el minél előbb, míg hire nem
fut. Ti intézkedjetek, én addig visszamegyek a tánczterembe, majd
ott keressetek föl. Aztán majd egyenkint távozunk el, hogy föl ne
tünjék.</p>
<p>Fülöp tapasztalá, hogy itt igen gyorsan megy az
igazságszolgáltatás. Alig telt bele egy mazurka, midőn az egyik
segéde odajött hozzá s jelenté, hogy találtak egy igen jó és e
czélra alkalmatos helyet. A herczegi palota kertjében van egy
czéllövöldözésre berendezett oszlopcsarnok.</p>
<p>Ott mindjárt el lehet intézni a dolgot, a nélkül, hogy az urak a
hintójaik előjáratása által a cselédség előtt feltünést okoznának.
A segédek pisztolyt választottak, <span class="pagenum"><a name=
"Page_252" id="Page_252">-252-</a></span> harmincz lépés az
indulási távol, tiz lépés a sorompó, három golyóváltással.</p>
<p>– No, ez a nap szépen végződik; mondá magában Fülöp.</p>
<p>Aztán még megvárta, a míg a kotillion elkezdődik, annak a minden
érdekeltséget fölszívó változásai alatt észrevétlenül eltünhetett a
társaságból.</p>
<p>Odakinn a ruhatárban az ismerős mosolygású főinas urtól
csakugyan megkapta a felső kabátját. Az övé ugyan kávészinű volt,
apró fekete gombokkal; ez pedig őzbőrszinű akkora négy
gyöngyházgombbal, mint egy csemegés tányér; hanem hát az ilyen
csekélységeken nem akad fenn az ember, halála előtt tíz perczczel.
Még ez talán jobb? Volt eset rá, hogy a golyó egy ilyen nagy
gombról visszapattant.</p>
<p>A két segédje ott várt alant az udvaron; szép csendesen átmentek
a kertbe, fölkeresték a lövöldét; hoztak magukkal gyertyákat,
azokat a hosszú csarnok két végében föltüzködték, meggyujtották;
elég világosságot csináltak arra nézve, hogy két ember egymást
halomra lövöldözhesse. Az alatt a másik fél is megérkezett; orvost
is kerítettek valahonnan.</p>
<p>Azután a négy párbajsegéd megtöltötte a pisztolyokat; hoztak két
párt magukkal.</p>
<p>Majd a szokásos felhivást intézték Fülöphöz, hogy nem hajlandó-e
valami magyarázatot adni, a mit az természetesen elutasított
magától. Ilyen affront után nincs semmi diskurálás.</p>
<p>Akkor aztán kimérték neki a harmincz lépésnyi távolt, meg a tíz
lépésnyi barrièret, a mit megjelöltek zsebkendőkkel, s aztán
fölállították az ellenfeleket, mindegyiknek a kezébe adva a felvont
sárkányú pisztolyt, meg egy tartalék gyutacsot, hogy ha a fegyver
csütörtököt találna mondani.</p>
<p>– «Sternbergé» az első lövés! monda a szakavatott Arthur, s
azzal háromszor csattantott a tenyerével. <span class=
"pagenum"><a name="Page_253" id="Page_253">-253-</a></span></p>
<p>Fülöp csak állt ott, és nézett maga elé, a pisztolyát
leeresztve.</p>
<p>– No, hát mért nem lősz? kiálta rá Blikus, a segédje.</p>
<p>– Várom, hogy lőjjön Sternberg.</p>
<p>– Te várod, hogy lőjjön a «Sternberg?»</p>
<p>– Na, igen. Az az úr ott.</p>
<p>– Az az úr? Hisz az Greifenwald.</p>
<p>– Hát akkor hol van az a Sternberg?</p>
<p>– Hol van a Sternberg? No ilyen czifrát még nem ettem, a mióta
két lábon járok! Hát nem te vagy a Pipó?</p>
<p>– Az meglehet, hogy Pipó vagyok; de akkor Magláy Pipó vagyok; és
soha életemben a Sternberg nevet nem hallottam; most jövök
Magyarországból.</p>
<p>Erre aztán az általános elszörnyedés hangja zendült föl.</p>
<p>– Ez nem a Sternberg! Ez egy vad ember Magyarországból. Ez
lehetetlen!</p>
<p>S a míg szörnyűködnek, jön rohanva a csarnokba az igazi
Sternberg Pipó nagy lélekszakadva.</p>
<p>Fülöp mintha csak saját magát látta volna a tükörből szemközt
jönni. Még a saját kabátját is az viselte.</p>
<p>– Hallatlan egy dolog ez! kiabált a most érkezett. Itt nekem egy
hasonmásom jár a társaságban, a ki minden dolgomat fejtetőre
forgatja fel. Ihol van ni. Még a kabátomat is fölvette.</p>
<p>Mikor aztán szemtől-szembe kerültek egymással, akkor tünt ki,
hogy van biz a két alak között külömbség; hanem azért mégis oly
csalóka a hasonlatosság, ha együtt nincsenek, hogy akárki
összetévesztheti őket. Legfelebb a hajnak a színe tér el; de az meg
este észre nem vehető.</p>
<p>Akkor aztán nagy nevetés között összebarátkoztak.</p>
<p>Hanem aztán Sternberg elkezdett debacchálni.</p>
<p>– No, te nekem, mondhatom, hogy szép galibákat csináltál
egyhúzamban. Visszautasítod Greifenwald tartozását, a mit az a
tenyéren kinál, a miatt összeveszítesz vele; a minisztert lenézed,
nem köszöntöd, az dühös rám; a nagybátyámmal kitagadtatsz, s az
imádottamat rám <span class="pagenum"><a name="Page_254" id=
"Page_254">-254-</a></span> bőszíted. Ezért az utolsóért vagyok
legdühösebb! Mondd csak, miket közölt veled?</p>
<p>– Hát azt mondta, hogy a hévmérő tizenegy fokot mutat, hogy
fekete dominón jól áll a sárga rózsa s hogy a holnapi álarczos bál
fényesnek igérkezik. Becsületemre, egyebet nem mondott.</p>
<p>– Oh, te barbár eszkimó! Hisz az annyit tesz, hogy tizenegy
órakor legyek ott az álarczos bálban, ráismerek a sárga rózsás
fekete dominójáról. S te mind ezekre mit feleltél?</p>
<p>– Hát az elsőre azt, hogy a hévmérő hideget mutat, hogy a sárga
rózsa nekem nem tetszik, s hogy a holnapi álarczos bálra nem
mehetek el, mert Pestre utazom.</p>
<p>– Óh, te öngyilkos! Most kedvem volna veled rögtön felvenni a
pisztolyt! hogy a hasonmásomat elpusztítsam a világról.</p>
<p>– Hát tehetek én róla, ha minden ember elfogadott helyetted?</p>
<p>– S még hozzá téged is Fülöpnek hínak. Nem. Nekünk kettőnknek
nem szabad egy városban laknunk.</p>
<p>– Nem úgy! Külömböztessük meg magunkat a nyakravalóinkkal. Én
hordok kéket te hordj vereset.</p>
<p>– No ez még mind tréfa. De van egy igen komoly ügyem veled, a
mit nem lehet olyan könnyen elütni, mint a többit. Te helyettem egy
csókot kaptál az én kis Adél hugomtól.</p>
<p>– Mit? Az a te hugod volt?</p>
<p>– Az ám. A kis ostoba. Az a rossz szokása, hogy ha sok ideig nem
látott, mikor megkap, a nyakamba ugrik és megcsókol.</p>
<p>– Ez nagyobb baj nekem, mint neked.</p>
<p>– De ez nem maradhat helyrehozás nélkül Jőjj velem azonnal.</p>
<p>Azzal karjára fűzte feltalált képmását, követve a jó kedvre
hangolt segédektől, visszatért vele a palotába. A felső kabátjaikat
ezúttal külön szegre akasztották. <span class="pagenum"><a name=
"Page_255" id="Page_255">-255-</a></span></p>
<p>A termekben már híre futott annak a csodálatos quiproquonak, a
mihez hasonlót csak a shakespearei Comedie of errors hoz föl. Csak
hogy ez költemény: a mi történetünk pedig igaz.</p>
<p>Most azután az igazi Sternberg Pipó sorba bemutogatta az igazi
Magláy Fülöpöt mind azoknak az uraknak és hölgyeknek, a kik eddig
már beszéltek vele, s nagy derültség között lett kiderítve minden
félreértés.</p>
<p>Legutoljára maradt az a csók-história.</p>
<p>Az úrhölgyek félrevonultak a szünóra alatt a teázó szobákba. Ott
találták föl a szép Adélt, nagynénje társaságában egy myrtusz
bouquet alatt.</p>
<p>Sternberg Pipó odavonta magával hasonmását.</p>
<p>– Itt hozom azt a gonosz tolvajt, a ki az én kis Adél hugomtól
egy csókot ellopott. Követelem, hogy adja vissza!</p>
<p>A bájos gyermek szépen elpirult erre a tréfás szóra.</p>
<p>Fülöp azonban kitalálta a helyes megoldását ennek a kényes
ügynek.</p>
<p>– Vissza nem adhatom, mondá, de visszaküldhetem, még pedig az
által, a kinek az szánva volt. S ezzel megcsókolta a hasonmása
ajkát.</p>
<p>Ezt mindenki, a ki a jelenetnek tanúja volt, igen finom és
helyes ötletnek ismeré el. Sternberg Pipó aztán odalépett a szép
hugához, hogy megbizatásához híven visszaadja neki a megküldött
csókot.</p>
<p>Hanem a szép lányka tiltakozva eltakarta az arczát a
legyezőjével; s azt suttogá:</p>
<p>– Nem veszem vissza; csak hadd maradjon ott.</p>
<p>… Ez bizonyára a legjobb alakban tett vallomás volt.</p>
<p class="center">*</p>
<p>Három nap mulva Sternberg Adél grófnőt eljegyezte Magláy Fülöp.
<span class="pagenum"><a name="Page_256" id=
"Page_256">-256-</a></span></p>
<h2>VI.</h2>
<p>Eddig csak négy évszakát ismerte meg Fülöp annak a szép földi
világnak, a minek asszony a neve: epedni, élvezni, félteni,
csalódni; egymásra következnek ezek, mint tavasz, nyár, ősz és most
egy egészen új világra talált, a mi külömbözik minden eddig
ismerttől: a minek a fogalmai közel járnak a hithez, az
imádathoz.</p>
<p>Sternberg Adelaide otthon nevelkedett az atyai háznál; anyját
korán elvesztette, a ki orosz grófnő volt; azontúl az atyjának egy
nagynénje vette gondjai alá. Tizennégy éves koráig annak a
felügyelete alatt volt; akkor ősi szokás szerint beadták kolostorba
s onnan csak akkor került elő, a mikor a világba be lehetett
vezetni. Az alatt az atyja is meghalt; azt különben is igen keveset
látta, mert a katonai szolgálat távol tartá a családjától.</p>
<p>Ritka eset, hogy egy fiatal leány azt az első férfiarczot, a mit
megszeretett, örökévé tegye. Adéllal az történt. A tévedésből adott
csókot soha sem bánta meg.</p>
<p>Ez sok édes enyelgésre adott tárgyat a hosszú időszak alatt, a
mi az eljegyzés és a menyegző napját elválasztja.</p>
<p>– Látod, ha olyan nagyon nem hasonlítottál volna a bátyámhoz,
soha sem szerettelek volna meg.</p>
<p>– De valami külömbség mégis csak van közöttem és a bátyád
között.</p>
<p>– Ég és föld! Te olyan vagy, mint a milyennek szerettem volna
mindig a bátyámat látni. Mindig azon ábrándoztam, miért nincs meg
nekem ez az én bátyám két példányban, hogy a míg az egyik teszi
azt, a mi neki tetszik, a másik tenné azt, a mit én akarok? És ime
most csakugyan megvan, a miről ábrándoztam. Az egyik Pipó szalad a
vadak után az erdőben, a városban meg ki tudja mi után? a másik meg
itt ül mellettem szépen és engem mulattat. Annak csak a hirét
hallom: itt leesett a lóról, karját <span class="pagenum"><a name=
"Page_257" id="Page_257">-257-</a></span> törte; amott
megsebesítették a párbajban; de most már nem esem kétségbe miatta;
hiszen megvan kettősben: a másik itt kiséri az én hárfámat a
fuvolájával. A mende-monda hír elhatol hozzám, mennyit vesztett az
egyik bátyám a kártyajátékban, hogy viszik haza mámoros fővel. Most
már nem szörnyűködöm rajta, mint azelőtt, mikor még csak egy volt:
hiszen a másik itt van, és engem tanít sakkozni; mámorunk is van,
de együtt, mikor Shelleyt, vagy Byront olvassuk. Látod: ilyennek
kellene lenni a bátyáknak, mint te!</p>
<p>– Az a csodálatos, hogy a bátyák nem szoktak a hugákhoz annyira
ragaszkodni.</p>
<p>– De én pedig, látod, azt szeretném, ha én nekem örökké
testvérem maradnál. Akkor is lakhatnánk egy házban. Mindig egymás
mellett lehetnénk. Aztán szerethetnénk egymást nagyon. Nappal te
tanítanád nekem a kertben, a mezőn, a napkeleti virágnyelvet, a mit
én nem tudok, éjjel meg én te neked a csillagismeretet a mit te nem
tudsz.</p>
<p>– Testvérek között ezek mind igen szép tudományok, mondá
enyelegve Magláy Fülöp, hanem én ezeknél sokkal jelesebb
tudományokat is sejtek.</p>
<p>– Oh, minden esetre. Ilyen a vallás. Tudod, hogy mi volna az én
vágyaimnak a netovábbja? Az, hogy ha te szerzetes lennél, én pedig
apácza.</p>
<p>Erre már hangosan elkaczagta magát Magláy Fülöp.</p>
<p>– No, ne nevess ki; mert szomorú leszek. Hát milyen szép volna
az! Te abban a szép fehér talárban, kék selyem övvel a derekadon.
Milyen magasztos alak lennél. Az a te szép csengő hangod hogy vinné
égnek a zsolozsmát. Az enyém pedig utána szállna: odafenn
összetalálkoznának, együtt repülnének a csillagokig.</p>
<p>Magláy Fülöp megragadta kedvese kezét s keblére vonva azt,
könyörgött neki, hogy csak maradjanak itt ezen a szép földön
együtt: hisz az asztronómia szerint a föld is csak egyike a sok
régi bolygóknak, és így a ki a csillagokba <span class=
"pagenum"><a name="Page_258" id="Page_258">-258-</a></span> vágyik,
gondolja el, hogy az egyiken már rajta van s nyugodjék meg
benne.</p>
<p>… A menyegző határideje az őszi hónapokra volt halasztva, a
mikor Adelaide a tizennyolczadik évét betölti, az alatt a
menyasszony hol Bécsben, hol Felső-Ausztriában volt a nagynénjénél;
Magláy Fülöp csak rövid időközökre távozott el mellőle; mikor a
jogi és gazdasági ügyeinek rendezése személyes jelenlétét
követelte.</p>
<p>Félbeszakítá ezt az idyllt a bekövetkezett vadászidény, a mikor
az a másik Pipó, a szeleburdi, szintén odakerült a nagynénjéhez a
nimródi élvezetek ösztönéből. Egynéhány jó pajtást is hozott
magával: egyszerre megnépesült a csendes kastély kopókkal,
vizslákkal, terrierekkel.</p>
<p>Hanem Adelaide nem eresztette velük vadászni a maga Fülöpjét.
Elég ha az egyik üldözi a vadakat.</p>
<p>– Ugyan nem fájna a szived érte, meglőni egy olyan kedves
állatot, mint egy őz? Azt mondják, hogy az elejtett szarvas sír,
mikor meghal, s a könnyei csorognak a szeméből, akár egy embernek.
Hát abban ugyan mi vitézség van, azt a szegény kis futó nyulat
orozva lelőni? a ki még panaszkodni sem tud. Azt meg épen
lelkiismeretháborító öldöklésnek tartom, mikor a vadászok a fajd
himét olyankor lövik le, mikor az épen menyegzőjére készül?
Szeretnéd te, ha valami náladnál hatalmasabb lény épen akkor, midőn
te az esküvőre indulsz, egy fa mögül, lesből, ledurrantana? Gondolj
a túlvilági lények bossszújára! Ne bántsd te az ártatlan állatokat,
a kik az Isten cselédjei!</p>
<p>Sternberg Fülöp kinevette a hugát ezért a sentimentális
beszédért; hanem Magláy Fülöp szót fogadott neki; ezért aztán őtet
is kinevették. Adél annyira vitte a varázshatalmát a vőlegény
fölött, hogy az még az elejtett vadak husából sem evett, egészen
következetes maradt a kedvese nézeteihez.</p>
<p>Egyszer aztán az egész vadásztársaság felkerekedett, Sternberg
Fülöp meghivására átrándulandó a grófi majorátus ősi uradalmába,
Radomitzba. <span class="pagenum"><a name="Page_259" id=
"Page_259">-259-</a></span></p>
<p>Fülöp, a bátya oda is meghivta Fülöpöt, a vőlegényt.</p>
<p>– Medvére vadászunk.</p>
<p>Ide már férfi-bátorság kell. A medvét nem lehet azzal vádolni,
hogy gyáva, hogy nem tudja védeni magát. Nem is a husáért lövik
meg, hanem azért, mert dúvad; a szegény jobbágyok zabját learatja,
marháit levágja. Veszélyes ellenség. A medvével szemben legény kell
a gátra!</p>
<p>Adélnak azonban épen ezért legkevésbbé tetszett ez a neme a
vadászatnak, ha abban az ő kedvesének is részt kell venni.</p>
<p>– Ne menj oda! Bizony szerencsétlenül jársz. A Frigyes
nagybátyámat is medvevadászaton lőtték agyon; a legkedvesebb
barátja lőtte meg véletlenül. Az apánknak egyszer a meglőtt medve
összetörte a kezében a puskaagyát, s a czombján sebet hasított.
Nézd ezt a kiterített medvebőrt itt! Rettenetes állat volt az, a mi
ezt viselte, egy fejjel nagyobb az embernél; milyen iszonytató
körmök, milyen agyarforma fogak! Kérlek: ne menj oda!</p>
<p>De már a veszedelem élénk leirása épen arra való volt, hogy
Magláy Fülöpnél az ellenkezőjét érje el a kivánt hatásnak.</p>
<p>– Akkor, kedves Adél, ha olyan veszedelmes állat az a medve,
mégis csak felkeresem és beszélek vele.</p>
<p>– Az atyám is rosszúl járt vele.</p>
<p>– Kötelességem bosszút állni érte.</p>
<p>– No hát csak egyre kérlek. A medvének is van hímje és nősténye.
Ne lődd meg a nőstény medvét! Hátha kis fia van!</p>
<p>Ezzel a szavaival általános derűltséget keltett Adél az egész
társaságnál.</p>
<p>– Kedvesem, galambkám, szólt Fülöp bátya nevetve, csak az a baj,
hogy nálunk a medvehölgyek nem viselnek a fejükön főkötőt. Nem
ismer rá az ember, hogy úr-e vagy asszonyság, mikor bemutatja
magát!</p>
<p>– Csak ti ne nevessetek azon, a mit én mondok: mert én nekem van
valami érzésem, a mi azt súgja, hogy szerencsétlenség <span class=
"pagenum"><a name="Page_260" id="Page_260">-260-</a></span> lesz
annak a vége, ha Fülöp egy nőmedvét meg talál lőni.</p>
<p>– Majd nem úgy beszélsz tíz esztendő mulva.</p>
<h2>VII.</h2>
<p>A radomiczi kastély a Sternberg grófi családnak ős fészke. Még
azokkal a sánczokkal van körülvéve, a mik a husziták támadásait
diadalmasan kiállták. A régi emlékek mind jó karban vannak
fentartva; a várfelügyelő sorra megmutogat mindent a látogatóknak,
a kiket a kiváncsiság idehoz: a fegyvertermet, a kaszabörtönt, a
vas szűzet, az ódon himzéseket, a kitömött állatok gyűjteményét, s
sorba elmagyarázza a falakon függő ősi képek neveit, viselt
dolgait; a mennyiben azok nem volnának a kép szegleteire felírva
lapidár veres betűs sorokban. Az ősi sirbolt is megnézni való,
azokkal a századokat jelző márvány emlékekkel, az oroszlánra taposó
pánczélos alakokkal, kik vaskesztyűs kezeiket imára összetéve
tartják. Maga a várkastély kápolnája is megnézésre méltó,
freskóival, oltárképével és nagybecsű monstrancziájával.</p>
<p>Csupán egy szobának az ajtaja szokott rendesen elzárva lenni, a
legutóbb meghalt Alfréd gróf hálószobájáé.</p>
<p>Ennek a szobának a kulcsa az ifjú Fülöp grófnál szokott állni. S
ez nem is nyitja fel annak az ajtaját más, mint a családhoz tartozó
rokonok előtt.</p>
<p>A medvevadászat két első napja sikertelen volt. Az első
hajtásban a medve kitört és elmenekült. A másodiknál a megriadt
vadász, a kire ráment a maczkó, nem mert rálőni. (Először látott
hajtott medvét.) Hanem aztán a harmadik hajtás bő kárpótlást
nyujtott: egy nagy anyamedvét vertek fel, két hathónapos bocsával
együtt. No ez már ugyan magával hordta nemének bizonyságát a két
fiában; de azért Magláy Fülöp csak leterítette azt egy jól
irányzott lövéssel, a két bocsnak pedig a másik Fülöp oltotta
<span class="pagenum"><a name="Page_261" id=
"Page_261">-261-</a></span> ki az életét szép kettős lövéssel. Az
elejtett anyamedve gyönyörű példány volt, sokszor volt már a
hajtásban; a lehúzott bőre alól valami tizenkét mindenféle kaliberü
golyót szedtek ki (volt köztük egy rézgolyó is), a miket különböző
alkalmakkor ajándékoztak emlékül a vadászok a maczkónak, s a miket
az szépen megköszönt és elvitt magával. A Fülöp golyója azonban
épen a szivén ment keresztül; az már egy medvének is sok.</p>
<p>Ennek a torát aztán fényes lakoma ünnepelte meg.</p>
<p>Fülöp bátya megirta a diadalt a hugának. Kellemetes örömmel és
ijedtséggel kevert kedélyhullámzást remélt vele okozni a
kicsikének.</p>
<p>A következő napon nem volt hajtás, azt pihenőnek hagyták. A
többi czimborák változatosság kedvéért elmentek pisztrángot fogni,
Sternberg Fülöp azonban otthon tartotta druszáját és leendő
sógorát, hogy holmi prózai ügyekről értekezzék vele. Meg akarta
ismertetni az atyja végrendeletével, mely intézkedik a vagyon
felosztása iránt a fiú és leány között. A vőlegénynek ezt szükséges
megtudni. Az anyai birtok egészen Adél hozományát fogja képezni; az
apai birtoknak pedig a becsárából készpénzben fizeti ki neki a
bátyja a járandó negyedrészt az esküvője napján.</p>
<p>Könnyen megegyeztek: gavallér ember volt mind a kettő. A mit az
egyik mondott, a másik ráhagyta.</p>
<p>Akkor aztán, a horgászó társaság visszatértéig még marad egy kis
elölni való idejök.</p>
<p>– Jer velem, – mondá Sternberg Fülöp. – Tekintsük meg, a míg
magunkban vagyunk, azt a szobát, a hol az atyám meghalt.</p>
<p>Egyedül mentek oda.</p>
<p>Az egész szoba azon módon volt hagyva, a hogy a gróf halála
napján találták. Hirtelen és véletlen volt a halála. Még erőteljes
férfi volt akkor, az életősz kezdetén.</p>
<p>A szarvasbőrrel terített ágyon még ott hevert a kis zsebbeli
imakönyv, a mit a gróf magától soha el nem <span class=
"pagenum"><a name="Page_262" id="Page_262">-262-</a></span>
hagyott. Az éji asztalkán a gyertyatartóban fenékig kiégett a
viaszszál; tehát éjjel kellett a halálnak történni. A mellett volt
egy kis fekete üvegcse: bizonyosan digitalisz-cseppekkel, meg egy
kis arany kanál; a pohárból a víz elpárolgott régen. A vadászöltöny
szépen rendben volt rakva egy székre, a czombtakaró saruk, meg egy
vastag nemez kalap, a mi teli volt tarka madártojásokkal, azt
tanusíták, hogy a megboldogúlt aznap gázlókra cserkészett a
kokojszásban.</p>
<p>A szoba közepén pedig volt egy nagy bőrkarszék, rézfejű
szegekkel kiverve.</p>
<p>– Ebben a székben találták az öreget meghalva, – mondá Sternberg
Fülöp.</p>
<p>– Hogy kerülhetett ő ide erre a székre? – kérdé Magláy
Fülöp.</p>
<p>– Innen nézett maga elé, oda arra a falra.</p>
<p>– Hát mi van azon a falon?</p>
<p>Az egész hálószoba tölgyfa táblázattal volt burkolva, a mibe
művészi vésővel voltak faragva mindenféle vadászdiadal jelvények;
lábaiknál felakasztott fáczányok, nyulak, fajdok. A székkel
szemközt álló fatáblát épen egy szép pávamódra szétterjesztett
farkú fajdkakas ékesíté.</p>
<p>– Hát mit nézhetett azon?</p>
<p>– Meg akarod tudni?</p>
<p>– Van valami változtatva ezen a szobán azóta, hogy az atyád
meghalt?</p>
<p>– Csak ez a tábla van helyre tolva. Ez kijár a helyéből.</p>
<p>– S mi van alatta?</p>
<p>Sternberg Fülöp egyet fordított a kifordított fajdkakasnak a
fején, s arra az egész tábla félrehúzódott a helyéből. Alatta egy
nagy életnagyságú olajfestmény tünt elő. Vénus, a kis fiával,
Ámorral. A nő háttal van fordúlva, csak a fejét fordítja hátra
visszanéző arczczal, s a kis eleven, szerető, piros arczú gyermek a
vállára kapaszkodva, néz azon keresztül. A kövér, rózsaszin kis
kezek <span class="pagenum"><a name="Page_263" id=
"Page_263">-263-</a></span> olyan ellentétet képeznek a fehér rózsa
szinével vetekedő vállon és nyakon.</p>
<p>Hosszan végig omló aranyveres hajzat takarja a csodaszép női
termetet, a hogy az a fürdőből kiszállt.</p>
<p>Magláy Fülöpnek a szívverése elakadt, a mint azt a képet
meglátta. Ez a nő, és ez a gyermek ottan!</p>
<p>Kifutott a szobából.</p>
<p>– Hát téged mi lelt? – kérdezé Sternberg Fülöp, a mint a szobát
ismét rendbe hozva és bezárva utána sietett.</p>
<p>– Semmi, semmi, – hebegé az. – Nem tudom mi bajom támadt? Úgy
elszédültem egyszerre.</p>
<p>– A fulladt levegő odabenn. Magam is elfulladok, ha soká benn
vagyok.</p>
<p>A hazaérkező vendégtársaság lármás zaja aztán új hangulatot
hozott a termekbe, a kisértetek lábcsoszogása elveszett benne.</p>
<p>Hanem Magláy Fülöpnek a jó kedve meg volt ölve végképen.</p>
<p>Félrehúzta magát a társaságból, alig lehetett rátalálni, mikor
az ebédhez keresték; ott meg se enni, se inni nem akart. Szavát nem
lehetett venni. Beszéltek előtte bolondnál bolondabb adomákat, a
miktől a többiek veresre nevették magukat: az ő arcza még csak el
sem mosolyodott.</p>
<p>– Tán biz az elejtett nőmedvének a lelke kisért Pipó! – szólt
nevető kötődéssel a druszája hozzá.</p>
<p>Magláy Fülöp csak a fejét bólintotta meg rá, magában mondva:
«Bizonyára lélek volt az, a ki megütött; de ugyan a földig
ütött.»</p>
<p>Még az nap búcsút vett a barátaitól, azt mondta, hogy sürgős
izenetet kapott a jogigazgatójától, haza kell sietnie Pestre.
<span class="pagenum"><a name="Page_264" id=
"Page_264">-264-</a></span></p>
<h2>VIII.</h2>
<p>Pargha fiskális úr ismeretes alak volt a fővárosban. Széles
vállú termete, hatalmas nagy feje, dörgő hangja, magában is
feltünővé tették; de a mi hírt, nevet szerzett neki egész
országszerte: az a páratlan ügyvédi gyakorlata volt, összekötve
rendkivüli ismeretekkel, és a mi ezekhez csatlakozott, az a
meseszerű becsületessége. Igazságtalan ügyet el nem vállalt soha, s
a mit megkezdett, azt meg is nyerte. Sok nagy főúri családnak volt
a jogigazgatója; azok között legrégibb kliense volt a Magláy
család; fiatal korában annál kezdte, mint uradalmi ügyész, mielőtt
Budapestre felköltözött. Sebestyén úrnak nagyon kedves embere volt.
Le is járt a birtokára minden esztendőben a nyári juristitium alatt
vadászni.</p>
<p>Magláy Fülöp a radomiczi vadászat után egyenesen Budapestre
sietett, s csak ruhát sem váltott, úgy ment uti gúnyában Pargha
úrhoz.</p>
<p>A fiskális megdöbbent, a mint meglátta. Az ifjú egészen meg volt
törve.</p>
<p>– Beteg volt ön?</p>
<p>– Semmi baja a testemnek.</p>
<p>– Hogy olyan halavány?</p>
<p>– Arra van okom. Azért jöttem önhöz, hogy egy nagyon sürgetős
ügyet elintézzünk minél hamarább.</p>
<p>– No no! Pénzkérdés?</p>
<p>– Igen is, az.</p>
<p>– Sokat vesztettünk a kártyán?</p>
<p>– Mindenemet elvesztettem.</p>
<p>– Mindenét? Hisz az lehetetlen!</p>
<p>– Úgy állok, a hogy itt vagyok. Semmim sincs.</p>
<p>– De hisz ez képtelenség! Ez érthetetlen dolog! Hogy ön
elvesztette mindenét! Hát ki nyerte el?</p>
<p>– Az öcsém: Ernő. <span class="pagenum"><a name="Page_265" id=
"Page_265">-265-</a></span></p>
<p>– Az Ernő öcscse? Hisz az itthon sincs. Odaát Afrikában lövi az
oroszlánokat, hogy csak úgy ordítanak bele. Ha soká ott lesz, nem
marad oroszlán, csak a menazsériákban.</p>
<p>– És azért mégis ő nyerte el az egész vagyonomat. Én átiratom az
ő nevére a maglái majorátust: legyen az ő tulajdona.</p>
<p>– Hát ön?</p>
<p>– Én pedig elmegyek Jászóra, felveszem a szerzetesi köntöst.</p>
<p>Már erre mennydörgő nagyot kaczagott Pargha fiskális úr.</p>
<p>– No ez már jó tréfa. Ennek magam is nevetek.</p>
<p>– Sohse nevessen rajta. Elhatározott szándékom az.</p>
<p>– No hát mi baj van? Szerencsétlen szerelem? Hűtelen lett a szép
menyasszony?</p>
<p>– Az egy angyal, a kire halandó nem érdemes. Ő imád engem. Ő is
kolostorba fog menni.</p>
<p>– A mennykőt! Az meg apácza lesz?</p>
<p>– Igy egyeztünk meg.</p>
<p>– Tán a rokonok tiltják a házasságot?</p>
<p>– A rokonok mind óhajtják.</p>
<p>– S önök mégis kolostorba mennek? Egyik erre, másik arra.</p>
<p>– Nem tehetünk másképen.</p>
<p>– Fiatal ember! Fiatal ember! Ön valami nagy bolondot csinált!
Vallja meg igazán. Amerikai párbaj nyomja a lelkét?</p>
<p>– Becsületemre mondom, nem az.</p>
<p>– De hát akkor mondja meg ön, hogy mi az indító oka egy ilyen
megfoghatatlan elhatározásra? mert ha nem tudja ön okát adni, akkor
nem kolostorba, hanem Döblingbe, az elmekórok házába kell önnek
bekérezkedni.</p>
<p>– Hát megmondom őszintén. Megtudtam, hogy én nem vagyok az
apámnak a fia.</p>
<p>– Hogyan? <span class="pagenum"><a name="Page_266" id=
"Page_266">-266-</a></span></p>
<p>– Minden ember Sternberg Alfréd fiának néz el. Úgy hasonlítunk
egymáshoz, mint egyik néger a másikhoz. Sternberg Alfréd gróf abban
az időben még nőtlen volt s itt járt Magyarországon: kastélyunkban
is lakott, a mikor én a világra jöttem.</p>
<p>– No no, fiatal ember! Gondolja meg ön, hogy mit ejt ki a
száján. Saját anyja ellen akar-e ön ily megbélyegző vádat emelni, s
maga itéletet hozni? Az erény mintaképe ellen, a ki már halott, s
magát nem védelmezheti.</p>
<p>– Tanúbizonyság ellene ez a hasonlatosság.</p>
<p>– Legyen önnek esze! Hisz ez semmi egyéb, mint egy rég megoldott
természeti talány. A nőknél bizonyos állapotban uralkodó
idiosyncrasia teremti ezt. Az egyik asszony megbámulja Napoleon
képét, s a szülötte Napoleon-arczot kap, a másik rábámul egy
majomra, s a fia majompofát hoz a világra. Hisz ezt az igazságot
már Jákob pátriárka ismerte, mikor Lábánnál juhokat őrzött. Sohse
kutassuk azt. A jus romanum már kimondta: «Pater est, quem nuptiae
denominant.»</p>
<p>– De én nem kérdezem sem a római jogot, sem a
természettudományt! Engem csak a becsületérzés vezet. Én nem fogom
eltűrni azt, hogy a Magláy család elsőszülötti jogait egy korcs
bitorolja! Én követelem, hogy azokba a törvényes igazi utód
helyeztessék bele. Nekem nem kell sem a birtok, sem a név. A
kolostorban majd adnak valami nevet: «Frater Paulus». Az leszek. A
Magláy nevet nem viselem többé. Azért kivánom, hogy ön végezze el
azt az ügyet minél előbb.</p>
<p>– Nevezetes bolondság. Hm, hm! Nekem pedig elvem, hogy
igazságtalan ügyet soha sem vállalok el.</p>
<p>– De ez épen igazságos.</p>
<p>– No, ha ön azt hiszi, hogy igazságos, hát akkor legyen az
akarata szerint. Én rögtön kurrentáltatni fogom a bécsi franczia
követség útján az Algirban tanyázó Ernő úrfit, s a mint az
hazaérkezik tudósítani fogom önt felőle; <span class=
"pagenum"><a name="Page_267" id="Page_267">-267-</a></span> akkor
aztán majd jőjjön fel. Addig elkészítem a lemondásról szóló
okiratokat.</p>
<p>– Jól van. Addig itt fogok maradni Pesten, nem megyek ki a
házból, s kérem önt, ne tudassa senkivel, hogy hová lettem?</p>
<h2>IX.</h2>
<p>Magláy Fülöp csodaszerű eltünése óta elmult egy egész hónap. Ez
alatt mind a maglái jószágigazgatójához, mind a budapesti
fiskálisához egymást érték a levelek Sternberg gróféktól. Fülöp és
Adél, s végre a nagynéne maga sürgetve tudakozódtak az elveszett
ifjú vőlegény felől; de felvilágosítást sehonnan sem nyertek.</p>
<p>A harminczadik napon aztán kap Magláy Fülöp a városmajori
lakásán, hol elrejtőzve lakott, egy rövid levelet, melyben
felszólítják, hogy annak a tudvalevő lemondási ügynek a
végbefejezése végett jelenjék meg a fiskális házában.</p>
<p>Fülöp makacsul ragaszkodott ez elhatározásához, lassankint
hozzászoktatta már a szivét ahhoz a nagy fájdalomhoz, a mi e
lemondással együtt jár, megválni a szép világtól, a még szebb
fiatalságtól, s a legeslegszebb menyasszonytól! Beállni halottnak,
s úgy élni tovább…</p>
<p>A kitüzött órában ott volt az ügyvédnél.</p>
<p>Mikor benyitott annak az elfogadó termébe: egy fiatal embert
talált ott, a ki szivarozva nyúlt végig a pamlagon, a lábait
magasabbra rakva fel, mint a hogy a feje volt.</p>
<p>Az első tekintetre ráismert. – Ez az Ernő.</p>
<p>Igen: annak a buksi, nagy, szegletes feje, gorombán
esztergályozott ábrázatja, zsákhordásra termett vállai, széles
ajkai, azzal a csufondáros fintorlattal, ez a sülök orr!</p>
<p>– Szervusz, Ernő!</p>
<p>Arra az a fekvő alak vállat von; felnéz a padlásra, nagy füstöt
fúj felfelé s meg sem mozdul fektéből. <span class=
"pagenum"><a name="Page_268" id="Page_268">-268-</a></span></p>
<p>Erre eszébe jut Fülöpnek, hogy hiszen az ő öcscse már egy pár év
óta folyvást angolokkal jár együtt: az már nem hall magyarul, s
azzal angolra fordítja az üdvözlést.</p>
<p>– God marrow, sir.</p>
<p>Ekkor aztán egyenesre peczkelődik a fekvő alak s ülővé változik,
a két izmos tenyerét a térdére fektetve, s azzal a két hegyes, apró
szemével oda néz a megszólítóra.</p>
<p>(Ezek az Ernő vasvilla szemei.)</p>
<p>S a fogai közül ezt morzsolja:</p>
<p>– Mit tetszik önnek?</p>
<p>– Ah, hát te még értesz magyarul? Mikor jöttél haza?</p>
<p>– Ugy reggel négy óra felé.</p>
<p>– Egyenesen Afrikából?</p>
<p>– Nem. Egyenesen Európából, most ott szoktunk makaózni.</p>
<p>– Hát lőttél sok oroszlánt?</p>
<p>– Bakot lőttem egynehányat; de oroszlánt nem láttam.</p>
<p>– Hát akkor mivel töltötted az időt?</p>
<p>Erre már felpattant ültéből és interpellált.</p>
<p>– De mit faggat ön engem azzal, hogy én mivel töltöm az
időt?</p>
<p>– Szeretném tudni, hogy minek jösz azért olyan nagyon tűzbe?</p>
<p>– Én meg előbb azt szeretném tudni, hogy hol és mikor ittunk mi
egymással testvéri poharat, a mi önt arra feljogosítja, hogy engem
tegezzen?</p>
<p>Ez a szó nagyon elkeseríté Fülöpöt: a mellére ütve mind a két
tenyerével, kiáltá indulatosan:</p>
<p>– No ez sok! Te már is meg akarod tagadni a testvéri
viszonyunkat, a mikor én még le sem mondtam a kedvedért az első
szülöttségről.</p>
<p>Erre aztán kiesett a szivar a szájából annak a másik fiatal
embernek, a nagy kaczagástól. Oda futott a mellékszoba ajtajához,
az volt a fiskálisnak az irodája. Bekiáltott hozzá: <span class=
"pagenum"><a name="Page_269" id="Page_269">-269-</a></span></p>
<p>– Jőjjön ki csak, édes apám! Itt van egy úr, a ki nekem minden
áron bátyám akar lenni.</p>
<p>Pargha fiskális úr erre a szóra előjött a dolgozó szobájából,
szájában a keresztbe fogott kalamust, a két kezében irásokat és
tentatartót hozva.</p>
<p>– Micsoda? Hát ez a fiskális úrnak a fia? – kérdé elámulva
Fülöp.</p>
<p>– Meg vagyok felőle győződve, hogy az én fiam, a gézengúz!</p>
<p>– Én azt hiszem, hogy az én Ernő öcsém.</p>
<p>– Az ám! Nagyon hasonlítanak egymáshoz.</p>
<p>– Megfoghatatlan!</p>
<p>– Hát a hogy a minap már megmagyaráztam. A nőknek az
idiosyncrásiája, semmi más. Akkoriban épen én jártam ott a maglái
kastélyban. De már azzal talán csak nem akarja ön azt a dicsőült
emlékű úrhölgyet gyanúsítani, hogy ebbe az én hypopotamus pofámba
szeretett volna bele. Az én Jóskám épen olyan jogon hasonlít az ön
Ernő öcscséhez, mint a Sternberg Fülöp önhöz. Ránk bámultak…</p>
<p>Fülöp még kételkedett.</p>
<p>– De hát az az arczkép: – mondá – az a Vénus-kép ott a rakomiczi
kastélyban.</p>
<p>– Hjaj, barátom! Az egy párisi énekesnőnek a képmása, a szép
Cornemuse istenasszonynak, a ki a megboldogultnak fiatal korában
egy uradalmába került.</p>
<p>Fülöp megkönnyebbülten lélekzett fel.</p>
<p>– No hát, irjuk alá a lemondást. – Mondá Pargha úr, leterítve az
okiratot Fülöp elé. – Ernő úrfi azt irja a Saharából, hogy ő most
nem jöhet; mert tevepárduczokra vadászik; hanem csak csináljuk meg
azt a majoratus átirást, s én adjam is el a dominiumot, az árát
küldjem utána. Hát csak frissen, édes Fülöp barátom! Itt van, irja
alá. Van két tanú. Az egyik a Jóska, a ki előttemezi a historiát.
Aztán menjen cistercita barátnak: várják! <span class=
"pagenum"><a name="Page_270" id="Page_270">-270-</a></span></p>
<p>És e közben szeretetreméltó malicziával mosolygott a
fiskális.</p>
<p>Magláy Fülöp azt mondá erre:</p>
<p>– Köszönöm szépen. Már mást gondoltam. Csak maradjon az öcsém
öcsémnek.</p>
<p>– Ön pedig visszamegy szépen a szeretetreméltó
menyasszonyához?</p>
<p>– Igen. És a Jóska öcsémet fogom megkérni, hogy jőjjön el
vőfélynek.</p>
<p>– Jó lesz. Elveheti ön nyugodtan Sternberg grófnőt. Hanem csak
annyit mondok, hogy mikor az az idiosyncrasia elkövetkezik, akkor
tegye üvegharang alá. – Szegény asszonyok! Mennyi rosszat rájuk
fognak! Pedig az örök, kitanulhatatlan természet titkai ezek! Ki
tudja a teremtés rejtélyét?</p>
<p>Magláy Fülöp visszatért a menyasszonyához. Sok dolga volt
elrendezni való: azzal vágta ki magát. Boldog pár vált belőlük s
viruló család gyarapult utánuk.</p>
<p class="center">*</p>
<p>Már most az a kérdés, hogy e sok derék ember közül melyik volt a
legderekabb? Magláy Sebestyén-e? vagy Sternberg? vagy Fülöp? vagy a
Pargha fiskális?</p>
<hr class="chap" />
<p><span class="pagenum"><a name="Page_271" id=
"Page_271">-271-</a></span></p>
<h1>A KI HOLTA UTÁN ÁLL BOSZUT</h1>
<p><span class="pagenum"><a name="Page_272" id=
"Page_272">-272-</a></span></p>
<p><span class="pagenum"><a name="Page_273" id="Page_273"><br />
-273-</a></span></p>
<h2>HOGYAN TÁMADT EZ AZ ELBESZÉLÉS?</h2>
<p class="center">(Olyan előljáró-beszéd forma.)</p>
<p>Nagyon régi keletű ennek az eredete.</p>
<p>A ki nem restelli az elolvasását, kénytelen lesz velem
visszafáradni azokba az időkbe, a mikor még úriszékek voltak. Így
hitták azokat a törvényszékeket, a mikben egy nagybirtokot képező
uradalom a maga jobbágyai fölött törvényt látott, s ügyes-bajos
dolgaikban igazságot osztott: az árvákat megosztoztatta, a
veremfeltörőket megcsapatta, szülőikkel gorombáskodó fiúkat egész
három esztendeig tartó fogságra elitélte. Tessék elhinni, hogy
nagyon okos világ volt az (már t. i. az én időmben).</p>
<p>Mint patvarista, sokszor jártam a princzipálisommal ez
úriszékekre, ott lehetett praxist szerezni. A jegyzőkönyvek
letisztázása is a patvarista nemes hivatását képezte. A pulyka,
liba feltráncsirozás hivatala már akkor lemaradt az uzusból. Egy
emberöltő idővel elébb azonban még a fafürészelés és éjjel a
lámpás-hordás a hintó előtt is nagyban gyarapította a patvarista
joggyakorlatait.</p>
<p>Az úriszéki ebédet rendesen a tiszttartó adta, természetesen az
uradalom költségére, s a patvarista is hivatalos volt az asztalhoz.
«Sohse keresd, édes öcsém, hogy hova ülj? a hová te leülsz, ott van
az utolsó hely.»</p>
<p>Volt szerencsém gyakran az ilyen utolsó helyen ülni.</p>
<p>Találkoztam ugyan, életkorra hozzám hasonló asztaltársakkal is;
de azoknak mind előkelőbb titulusuk volt az enyimnél. Azért pertu
voltunk. A Simi már jurátus <span class="pagenum"><a name=
"Page_274" id="Page_274">-274-</a></span> volt (tabulæ regiæ
nótárius), annak már kardja is volt, nekem még a sétapálczaviselés
is illetéktelen túlbecsülése lett volna társadalmi állásomnak. A
Misi pedig uradalmi cancellista volt, tehát biztos fizetésben levő
hivatalnok. Azután volt még egy megátalkodottan a fiatalsághoz
tartozni akaró jó pajtásunk, a ki veterinariát végzett s annál
fogva «lódoktor»-nak hivták, a keresztneve különben Szepi volt;
ezzel a hárommal együtt tettünk ki egy franczia négyest, mikor
tudniillik a Bántódi úriszéken összetalálkoztunk, a hol este az
uradalmi tisztség női sarjadékával rögtönzött tánczestély fejezte
be az ünnepélyes törvénylátást.</p>
<p>Az úriszéken prezidensül (igen is, és nem alelölülőül! inkább
visszatérek a diák műszóért, de fuvolázni nem tanulok meg), tehát
prezidensül fungált Darvady Márton jogigazgató úr, nagyszerű
anecdota-mondó, eleven krónika, kitünő paskevicsjátszó, pesti két
emeletes házi úr, és üres óráiban tabuláris fiskális. Ennek a
jurátusa volt Simi barátom, a ki viszont egyéb jó tulajdonságain
kívül kitünő tánczos volt, különösen a lengyelt tánczolta nagy
tűzzel s a hölgyeknek fáinul tudott udvarolni. Ellenben a Misi a
tarokkjátékban volt jeles, a miért rendesen expropriálták a
tánczkolonnból, s kicserélték a kopasz ispánnal, a ki csak rontja a
játszótársaságot, ultimót mond pagát nélkül. Végül a Szepi, a
lódoktor, csodaszerű énekes volt, a ki olyan magas hangon tudott
áriázni, mint egy «falsche Catalani». Ha az ember behunyta a
szemét, azt gondolta, valami primadonnát hallgat. Én mind a három
dologhoz értettem egy kicsit: tánczolni is, kártyázni is, meg
énekelni is, de mondom, hogy nagyon középszerűen, azért nem is nagy
volt utánam a kérdezősködés. Ha valahova negyedik kellett:
quadrillban, tarokkban, vagy quartettben, akkor engem is bevettek.
A széptevéshez is épen csak olyan kevés talentumom volt: azt
képzeltem, hogy ha egy szép hölgynek valami bókot mondok,
megharagszik érte. Azt is megvallom, hogy szerelmes voltam valami
nagyon <span class="pagenum"><a name="Page_275" id=
"Page_275">-275-</a></span> kicsiny leányba, a ki még akkor
nevelőbe járt, s attól féltem, hogy az megtudja, ha másnak udvarlok
s majd szomorú lesz érte. És így, leszámítva azt, hogy a
jegyzőkönyvet nekem kellett letisztáznom, meglehetősen fölösleges
figurát képeztem a bántódi úriszékeknél.</p>
<p>Hanem azért mégis szerettem oda járni.</p>
<p>Volt ott egy nagyszerű régi kastély. Annak a második emeletén, a
kertre nyiló sarokszobában volt az én patvaristai szállásom.</p>
<p>Derék nagy szoba volt, négy ágygyal ellátva. Azok közül az egyik
az én számomra, a másik Simi pajtáséra felvetve, a többi kettőn
csak szalmazsákok voltak.</p>
<p>De én abban a szobában rendesen csak magam háltam, mert a Simi
pajtás, mikor vége volt a tánczmulatságnak, rendesen átment a
kopasz ispánhoz, s ott azután Misivel, meg Szepivel ittak,
pipáztak, daloltak és ferbliztek reggelig. (Én még akkor nem ittam
bort, dohányozni most sem tudok, ferblihez pedig pénz kell, s nekem
soha sem volt több pénzem egy huszasomnál, krajczáros tarokkhoz
elég, de ferbliben egy visszavágásra feneket ér.)</p>
<p>Tehát egyes-egyedül voltam abban a hatvannégy szobás kastélyban.
Már a princzipálisaink a tiszttartó kényelmes lakásán voltak
elszállásolva, a mit a kastélytól egy nagy park választott el;
magában a kastélyban senki sem lakott. Az egyetlen felügyelő
sáfárnak a kerti házban volt a lakása, annak a béresnéje készítette
el számomra távollétemben a mosdó vizet, felvetette az ágyamat, ha
tél volt, befűtött; én soha sem láttam a személyét, csak a sáros
talpának a folyosón hagyott nyomáról képzelem, hogy asszonyféle
lehetett. Mikor későn este a tiszttartói lakból hazatértem a kert
ropogós kavics-útján saját lépteim visszhangjára neszelve, nem várt
senki, én sem alkalmatlankodtam senkinek. Ismertem a nyitját a kis
kertre nyiló oldalajtónak, a mi kulcscsal soha sem volt bezárva; a
folyosó bejáratánál megtaláltam a gyertyatartót, meg a gyufát és a
hálószobám kulcsát egy szekrényre <span class="pagenum"><a name=
"Page_276" id="Page_276">-276-</a></span> letéve, s aztán magam
magamnak világítva ballaghattam fel a szűk csigalépcsőn a második
emeletbe.</p>
<p>Nem jutott eszembe, hogy féljek. Ugyan mitől is? Arra még nem
volt eset, hogy patvaristát megöltek volna pénzéért. Van esze a
rablónak, hogy nem vesztegeti magamforma prédára az idejét és
fáradságát. A mi pedig a kisérteteket illeti, no azok szépen
megjárják, ha velem van bajuk, mert én a mint leteszem a fejemet,
egyben elalszom, huhukolhatnak én miattam!</p>
<p>És aztán egyáltalán a félelem nem az én feladatom. Terringettét
is! Tizenkilencz éves korában az ember olyan óriásnak képzeli
magát, hogy mikor felhős idő van, kénytelen lehúzni a fejét, hogy
be ne üsse vele az eget! Oroszlán jőjjön ide! Megeszem!</p>
<p>Sőt ellenkezőleg, nagy gyönyörűségemre szolgált, hogy
egyes-egyedül tanyázhatok egy ilyen rengeteg palotában. A hátulsó
csigalépcsőről ugyan nem volt az első emeleti lakosztályokba
bejárás, hanem a második emelet valamennyi szobája, folyosója mind
nyitva állt előttem. Végig járhattam rajtuk, tanulmányozhattam a
falakra felakasztott ócska rézmetszvényeket, a mik mind Mária
Terézia korából valók voltak, insurrectionalis jeleneteket
ábrázolók. A folyosókon rámákban álltak sorban felakasztva a
sokféle családi czímerek, utolsó tisztességtételek maradványai.
Azokból tudtam meg, hogy a kastély birtokos urát Palárdynak hivják,
vagy legalább annak hivták valaha.</p>
<p>Mert a gazdatisztek sohasem említették a földes uruk nevét, csak
ugy nevezték, hogy «a gróf».</p>
<p>Aztán meg egy nagy alapokom volt keresni ezt a magányos kastélyt
s nem félni a kisértetektől; hiszen magam is kisérteteket
csináltam, regényt irtam titokban. Itt készültek a legborongósabb
részletei a «Hétköznapok»-nak. Úgy tudom, hogy a bántódi kastély
maga is le van benne irva apróra, egész valóságában. Már három
vármegyében ismertek akkor: Veszprémben, a hol az első novellám
megjelent a «Tavasz»-ban, Komáromban, a hol nyilt titok
<span class="pagenum"><a name="Page_277" id=
"Page_277">-277-</a></span> volt, hogy a Pesti Divatlapban az –ó–ó
aláirású leveleket én irom, és abban a vármegyében, a hol a bántódi
uradalom volt. Ott már tudták, ha eltüntem a társaságból, hogy
miben töröm a fejemet? A tiszttartó nevetett, a kisasszonyok azt
mondták rám, hogy «szegény fiú»; csak a jó öreg princzipálisom
mondta azt, hogy: «lesz belőle valami, de prókátor bajosan».</p>
<p>Az ilyen iróhirben álló fiatal ember kellemetlen útitárs. Minden
ember azzal a tartózkodással közelít felé, hogy «bizony még bele
talál írni a regényébe!» Egyszer megpróbáltam az ispán kopasz fejét
rávenni, hogy nyissa fel előttem az első emeleti lakosztály
termeit, de észrevette szándékomat s nem állt rá: «Még le találnád
írni a regényedbe, a grófom megtudná s rögtön elcsapna az
ispánságból.»</p>
<p>Furcsa kastély lehetett az és furcsa gróf.</p>
<p>De én azért mégis leirtam a furcsa kastélyt, a hozzátartozó
furcsa grófokkal együtt. Még akkor eleven grófot nem láttam.</p>
<p>Az utolsó úriszék összeesett a szürettel, a mikor az én
patvaristaságomnak az esztendeje is a végére járt. Pestről megint
lejött a tabuláris fiskális a hivatalos functiókra. A Simi ezuttal
egy tudománynyal gazdagabban érkezett meg. Akkor került fel a
«polka», ő már tudta; de még a provinczián nem ismerték, valószinű
volt pedig, hogy a legközelebbi farsangon az lesz a bálok
favoritja, mint tavaly a mazur volt, azelőtt pedig a «radovacska».
Nagylelkű volt megigérni, hogy az úriszék alatt az egész
fiatalságnak betanítja az új divat-tánczot. Kapós is lett érte!</p>
<p>A parasztok ügyes-bajos dolgai úgy felhalmozódtak az őszi
évadra, hogy az úriszék ebéd után is tartott űléseket, s ennélfogva
a protocollum is nagy halomra felgyűlt, annak a letisztázásában
ugyan Simi barátomnak is segíteni kellett volna; csakhogy annak
olyan infámis rossz irása volt, hogy maga sem tudta elolvasni;
azért az egész az én nyakamra maradt. <span class=
"pagenum"><a name="Page_278" id="Page_278">-278-</a></span></p>
<p>Előre látva a feladat nagyságát, már a vacsora alatt
meginstáltam a tiszttartóné asszonyságot, hogy az én számomra egy
egész font faggyúgyertyát kegyeskedjék felküldeni a szobámba, mert
sokáig fenn kell maradnom. Erre aztán a tiszttartó elmondott egy
tréfásan kisérteties adomát a saját gyakorlati életéből, hogy
rémítette őt egy éjjel halálra egy font faggyúgyertya, a mi az
ablak csavarjára volt felakasztva, ő arról egyet, olló nem lévén, a
másik égő gyertyával koppantott le, az elégett kanócz azonban
tovább izzott s egyenkint perzselte el a felaggatott gyertyák
bélvégeit, a mik aztán időközönkint nagy koppanásokkal hullottak le
a padlóra, az ő halálos rémületére. Nevetni való volt az
nagyon!</p>
<p>– Csak te, fráter, furcsábbul ne járj abban a kastélyban, mondá
a jurium director, baljóslatú arczczal. Ott igazi kisértet jár.</p>
<p>– Igazi kisértet? kaptam én rajta nagy mohón.</p>
<p>– Még pedig szép asszony alakjában.</p>
<p>– Ugyan spectabilis! inté óva a tiszttartó.</p>
<p>A kisasszonyok erre a szóra felugrottak az asztaltól s
kiszaladtak a szobából, azt hitték, valami olyan csintalan adoma
kerül az asztalra, a miből nem kell a kis leányoknak kapni.</p>
<p>Pedig hát nem azért protestált a tiszttartó.</p>
<p>A fiskális úr azonban már benne volt a krónikázásban s nem
hagyta magát visszatartóztatni.</p>
<p>– Nevezetes története van ennek a kastélynak, ha irott krónikák
nem bizonyítanák, az ember alig hinné el. A ki ezt a kastélyt
építtette ezelőtt kétszáz egynehány esztendővel, a Zrinyi, Nádasdy,
Frangepán összeesküvésből hirhedett Palárdy Máté volt, ki a
felségárulási per bevégezte után donatióba kapta ezt az
összeesküdött főurak egyikének uradalmát; öreg legény volt már
akkor, sok csatája volt férfiakkal, de asszonyokkal is, s ekkor
jutott eszébe, hogy megházasodjék. Elvett egy szép tizennyolcz
esztendős báró kisasszonyt a Pfalzból, a nejét hivták Eglantine
<span class="pagenum"><a name="Page_279" id=
"Page_279">-279-</a></span> von Lilienhorstnak. Palárdy Máté, eddig
szerzett tapasztalatai után, nem bizott az asszonyi hűségben, nem
mert Bécsben maradni a feleségével, hanem lejött vele ide a falusi
jószágára. Ezt a kastélyt úgy építteté, hogy az első emeleti
lakosztálynak semmi összeköttetése ne legyen a ház többi részével,
annak külön lépcsője volt elzárt tornáczczal, sarkon forduló
fülkékkel, mik rejtett bejáratokat fedeztek el, akustikai
kürtőkkel, a miken hallgatózni lehetett távoleső szobákból, a
plafondba alkalmazott leskelődő lyukakkal és egymásnak megfelelő
tükrökkel, a mik minden mozdulatot elárultak.</p>
<p>A tiszttartó nagyot sóhajtott: «Ez mind bele fog jönni ennek a
crucifixus poétának a regényébe!» A jószágigazgató ellenben
folytatá kedélyesen a megkezdett regét.</p>
<p>– Ez még mind nem volt elég a szerelemféltő férjnek. A neje
mellett semmi férficselédet nem tűrt meg. Férfi libériába bujtatott
leányok voltak az inasai, még a kocsis is a sequioris sexus tagja
volt. Sétáiban, kocsikázás közben a férj kisérte mindenüvé, s mikor
ez vadászni ment, a feleségét bezárta a belső szobájába. Az ebédet
úgy tolta fel egy emelőgép a konyhából az étkező asztallal együtt a
szobába.</p>
<p>Nem állhattam meg, hogy közbe ne szóljak.</p>
<p>– De hisz akkor ugyanazzal a sülyesztővel akár egy élő embert is
fel lehetett szállítani a földszintről az emeleti szobába.</p>
<p>A fiskális úr nagyot nézett a szemem közé.</p>
<p>– Ecce ni! Hiszen neked akár ne is mondjam tovább, kitalálod
magadtól is.</p>
<p>– Bizony jól teszi spectabilis, ha nem historizálja tovább,
véleményezé a tiszttartó. Nem nyilvánosságra való ez.</p>
<p>De a fiskális úr már fel volt ingerülve ellenem az előre
szaladásomért.</p>
<p>– No hát mondjad te, fráter, hogyan volt tovább? ha olyan
könnyen kitalálsz mindent. <span class="pagenum"><a name="Page_280"
id="Page_280">-280-</a></span></p>
<p>Minden arcz vigyorogva fordult felém, úgy érzi ezt az ember,
mintha parázson pirítanák.</p>
<p>No hát segíts, édes múzsám! Rigorozáljunk. A hölgyek is
visszatértek az asztalhoz a mesélésre.</p>
<p>– Hát én úgy gondolom, hogy egy szép napon valami irigy
árulkodó, vagy elutasított udvarló bevádolta a szép úrhölgyet a
dölyfös főúr előtt, a ki aztán az első indulat hevében hűtlennek
vélt neje ellenében alkalmazásba vette szent László törvényét s
megölte őt kihallgatatlanul.</p>
<p>A jurium director nagy felleget fújt a pipájából.</p>
<p>– Pedzi! mondá röviden. De hát miért akarja maga, fráter, hogy a
szép úrnő ne legyen valósággal hűtelen, hanem csak látszatból?
kérdé examináló minával.</p>
<p>– Azért, felelém, mert a költői igazságtételben logicának kell
lenni. Ha a megölt delnő valóban bűnös volt, akkor semmi keresete
többé ezen a világon, nyugodjék békével! Az én felfogásom szerint a
nőnek ártatlannak kellett lenni, s e felől a férjnek később
bizonyos tudomást kelle szerezni. Ebből a lélektani helyzetből
erednek azután a viziók, a miket a zavart idegrendszer a valósággal
összetéveszt, a hallucinatio látványokat és hangokat idéz fel, a
miket csak egy ember lát és hall, míg beleőrül s azok utoljára is
megölik. Így képzelem én a végét a Palárdy gróf tragœdiájának.</p>
<p>A jurium director megcsóválta a fejét.</p>
<p>– Közel tapogatózott a fantasiájával a fráter a valósághoz. De
hát hogyan csinálná azt ki maga, hogy a Palárdy gróf kétségtelennek
higyje a felesége hűtlenségét, s mégis meggyőződjék a tévedésről,
de akkor, mikor már késő, mikor már nem hozhatja életre az
asszonyát?</p>
<p>Körülvakartam a hajamat (volt ám még akkor elég).</p>
<p>– Olyan rögtönözve ezt a feladványt nem tudom megoldani, hanem
majd egyet aluszom ezzel a gondolattal, s majd megálmodom az
alatt.</p>
<p>– No, no! Csak segítségére ne találjon önnek jönni a szép ős
Palárdyné az éjjel, elmondani a maga történetét. <span class=
"pagenum"><a name="Page_281" id="Page_281">-281-</a></span> Mert
feljár ám az ebbe a kastélyba most is, s a ki előtt megjelenik, az
hat hétre a látvány után meghal.</p>
<p>A hölgyek összeborzadtak, én pedig tüntettem a nevetéssel.</p>
<p>– Akkor én nem igen várok a légyottjára, mert én nyolczvannégy
esztendős akarok lenni, mint az öregapám volt.</p>
<p>– Nem kell nevetni a dolgon, édes öcsém, szólt a jurium
director, pipáját kiverve; még eddig, a hány ura volt ennek a
kastélynak, mindenik előtt megjelent a szép kisértet halála előtt
hat héttel, és pedig több izben, akár aludt, akár ébren maradt, s
ha vendég foglalta el a ház ura helyét: az is meglátta s rossz vége
lett.</p>
<p>– Ugyan ne ijesztgesse agyon, spectabilis, ezt a fiatal embert,
szólt közbe a tiszttartó, a ki restellte a földesúri család
titkainak egy irkafirkász jelenlétében való profanálását. Még
valami talál vele történni az éjjel.</p>
<p>Erre aztán az én derék jó princzipálisom állt elő a jó
tanácsával.</p>
<p>– Tudja mit? fráter. Vigye fel magával a kastélyba a
protokollumokat és fogion hozzá a letisztázásukhoz. Soha még
kisértet protokollum-tisztázást félbe nem szakított.</p>
<p>Magam is azon voltam, hogy minélelébb a magányos szobámba
feljussak. Siettem búcsút venni a társaságtól, a hónom alá
nyalábolva az aktákat.</p>
<p>Hanem hiszen szép protokollum lesz az, a mit én az éjjel
lemásolok!</p>
<p>A fejem tele volt már a boszuálló hölgygyel, ki századok multán
is vissza-visszatér, ártatlanul bemocskolt nevéről halottköntösével
letörülgetni a foltot, s viszi magával a tulvilágra, irgalmat nem
ismerő kézzel, az áldozatokat, kiket ott kap. Engem nem fog ő
bántani, mert én az ő lovagja leszek, védelmére kelek, a költői
«Minne-törvény» szerint.</p>
<p>Borongós volt az idő, csillagtalan az ég, hideg, novemberi szél
söpörte végig a kavicsos tekervény-utakon a száraz <span class=
"pagenum"><a name="Page_282" id="Page_282">-282-</a></span>
falevelet; mintha egész szellemcsapat jönne utánam zizeregve, a
levéltelen jegenyék sudarain olyan síró hangot adott a szél, mint
egy másvilágról jövő orgonaszó. Én magányos sétámban a sötét geszt
sűrűjében bátran daloltam a legújabb népdalt: «Zajjal tajtékzik a
Maros.» A tisztáson cziczázva suhantak át mindenféle fehér és
fekete alakok, azok a sáfár házi nyulai voltak, a feketéknek még a
szemei is pislogtak, mint a parázs. De engem még a házi nyulak sem
voltak képesek megrémíteni. Szerencsésen eljutottam a kastély
hátulsó lépcsőjéhez vezető kis ajtóig. Az épen tárva volt. Ez nem
tetszett. De még kevésbbé tetszett az, hogy a szegletszekrénykén, a
hol rendesen az én gyertyatartóm és gyufás katulyám szokott
elkészítve lenni, nem találtam se az egyiket, se a másikat.</p>
<p>– A ki áldója van a részeg sáfárjának! dörmögém. Most aztán
botorkálhatok fel a lépcsőn a koromsötétben.</p>
<p>Húh! Egy denevér repült el a fülem mellett.</p>
<p>Elkezdtem a lépcsőn fölfelé lépegetni.</p>
<p>Hátha mégis van benne valami?</p>
<p>Egyszer csak úgy tetszik, mintha a saját lépteim hangján kivül
még valami más csoszogásféle is zavarná a falak csendjét. Nono!</p>
<p>Egyre közeledik: felülről jön lefelé.</p>
<p>Olyan sötét van, hogy csak hallom, de nem látom a kisértő
alakot.</p>
<p>Azon is segítve lesz. Egyszerre egy kék csillag gyullad ki a
sötétben, mint valami sirbolti fény, s én látom alászállani a
magasból, kit? a fehér asszonyt!</p>
<p>De magam is összeszedem a bátorságomat:</p>
<p>– Megállj! ki vagy? rivallék rá vitézül, s két kézre kaptam az
egész protokollumot, azzal az elhatározott szándékkal, hogy úgy
vágom hozzá valamennyi aktát a kisértethez, hogy rögtön odaragad a
falhoz.</p>
<p>– Jézus Mária! Szent Anna! hördült fel a szembejövő alak, s
egyuttal a kék világ sárgára lobbant fel (addig csak a kén égett a
gyufa végén) igazi világításba helyezve a <span class=
"pagenum"><a name="Page_283" id="Page_283">-283-</a></span>
hordozóját. Hát nem volt az se fehér, se asszony, hanem a vén
sáfár, a ki a tiszttartóné rendeletéből egy font kecskefaggyu
gyertyát vitt fel a szobámba, ő hordta el magával a gyertyámat és
gyufámat, nem remélve, hogy ilyen korán haza jövök.</p>
<p>– Úgy megijesztett az ifju úr, hogy egy krajczár sem maradt a
zsebemben, rebegé az ember fogvaczogva.</p>
<p>Adtam neki egy két krajczárost, hogy nyavalyát ne kapjon az
ijedségtől. Azt gondolta a fogásáról, hogy huszas s
megköszönte.</p>
<p>Az egy szál gyufa az alatt elaludt; a többit elvettem tőle s
most aztán én haladtam odább gyufavilágítás mellett.</p>
<p>A mint abba a tágas nagy szegletszobába megérkeztem, kellemesen
lepett meg a jó langyos idő; a nagy ódon zöld kályha, a keramikai
trofeumokkal az ormózatán, jó előre be volt fütve. Gondoskodtak
róla, hogy a patvaristának a keze el ne gémberedjék, mikor
jegyzőkönyvet tisztáz.</p>
<p>Az egy szál gyertya, a mit meggyujtottam, csak homályosabbá
segített tenni a szobát.</p>
<p>Tehát lássunk a lélekidézéshez.</p>
<p>Ezek a falak zárják be talán most is nyugodni nem tudó lelkedet,
ártatlanul megölt «fehér asszony?»</p>
<p>«Fehér asszony» legyen a czime? Nem! Hisz ez a czim már úgy el
van viselve, hogy nem is lehet többé igazán fehér. Tehát «fekete
asszony?» Az sem. Hisz ez a döghalál jelképe a költészet
országában; azután ebből is van már elég. Tehát micsoda? kék,
sárga, rózsaszínü asszony? Egy sem illik ide. Megtaláltam! «czifra
asszony» lesz a neve. Ez a magyar népmythosz szerint túlvilági
tündért jelent. Azonkivül majd kifejtem én azt a novellámban, hogy
miért szolgált rá az a hölgy a «czifra» elnevezésre. Valami bizarr,
valami rendkivüli alak lesz belőle, a ki czifrálkodik azért, mert a
férjének akar tetszeni: senki másnak.</p>
<p>A kezdet gyorsan ment. Leirtam én a bűbájos Eglantinét oly
pazarlásával a hölgyi bájaknak, hogy mikor elolvastam, <span class=
"pagenum"><a name="Page_284" id="Page_284">-284-</a></span> már nem
az asszonytól, hanem a férjtől kezdtem félni, hogy egyszer csak
odaüt a buzogányával az asztalomra, s a fülembe ordít: «Hol láttad
te mindezeket kákompille?»</p>
<p>A férj jellemzésére annál több sötét szint használtam el. No, az
meg lehet elégedve az arczképével. Megérdemlik ezek a házi
zsarnokok, hogy az ember ne kimélje őket.</p>
<p>És a nő mégis szereti őt és hűséges hozzá.</p>
<p>«Egy angyal, a ki hűséges az ördögéhez!»</p>
<p>(Ez olyan szép frázis, hogy a tiszttartóné Stammbuchjába is
beválnék.)</p>
<p>De most hogyan bogozzuk a cselszövényt?</p>
<p>Ha a becsületes realisticus iskolát követném, hagynám a szép
asszonyt szép fiatal legénynyel összeviszonyulni. A tényleges
adatok nyomán felhozhatnám hozzá az emelősülyesztővel a kedvesét, a
hogy az étkező asztalát felküldik hozzá s ezt maga a férj
kileshetné a Judáslyukakon és Dyonisius füleken keresztül; de hát
az ideálista romantikusok szerint még olyan asszonyok is vannak a
világon, a kik hűségesek, de nagyon unalmasak; sőt olyan poéták is,
a kik az ilyen unalmas asszonyokról még unalmasabb regényeket
irnak; s engemet azzal vert meg Apolló, hogy az utóbbiak közé
tartozzam.</p>
<p>Tehát hogyan furfangoljuk ki, hogy ő tiszta, ártatlan maradjon,
de a látszat mégis oly csalhatlan tanubizonyság erejével birjon,
miszerint a férj embergyilkos haragia egészen indokoltnak láttassék
a talány megoldása előtt?</p>
<p>Éjfélig elbajlódtam vele, válogatva az eszközökben. Beszélő
papagáj, mely titkokat kifecseg? Nem való ide. – Virágvázában
elrejtett törpe, a ki észrevétlenül hallgatózik? Ez sem alkalmatos.
A tizenkétóra elkongására megérkezett a sugallatom. Rendkivüli és
regényes:</p>
<p>A hölgy bezárva a szobájába. Esteli világítás. Hárfázik, majd
sakktalányok megoldásával tölti idejét. A kor divatja szerint
horoscoppal vallatja a zárt ajku jövendőt. A himzésbe <span class=
"pagenum"><a name="Page_285" id="Page_285">-285-</a></span> már
belefáradt. Majd alvásidejére figyelmezteti az óra; leveti czifra
köntöseit… (kinálkozó volna az alkalom a női bájak speciális
leirására; – de eszembe jut, hogy ha az a bizonyos kis leány
olvasni fogja, milyen szemrehányó bámulással tekint majd rám! hát
csak irjuk azt: «a függönyök összehuzódtak mögötte.») Sehol sem
látható többé!</p>
<p>A bántódi kastély elcsendesült. Csak a nagy álló fali óra
ketyeg, folyvást ismételve «addig-meddig» egyhangu időfelosztását;
a «halálóra» kopog a deszkák közt, tizenegyet ütve, a szélvitorla
nyikorog odafenn a háztető tornyacsain. Minden alszik…</p>
<p>Minden alszik: csak a szerelemféltés van ébren! Ez a nyitott
szemekkel álmodó rém.</p>
<p>Palárdy gróf éjjel ellopózik a vadásztanyáról, erdőkön keresztül
haza oson, meglesni, mi történik a kastélyban, a mig őt távol
tudják.</p>
<p>Titkos ajtó, rejtett csigalépcső odavezeti az áruló szögletig, a
melyből egy fali óra átlátszó czimlapján keresztül felesége
szobájába látni.</p>
<p>Az utolsó gyertyavilág is kialudt már a kastélyban, csak az
éjjeli mécs ég.</p>
<p>Nem hisz a cselédségnek. Vár és leskelődik.</p>
<p>Azt már megsugta neki valaki: tán a gonosz cseléd, vagy saját
rossz szive, hogy a sülyesztővel, mely az étkes asztalt felhordja,
egy férfi alakot is fel lehet ide csempészni.</p>
<p>És nem vár hiába. A mint az egész kastély elcsendesült,
megmozdul az ágyfüggöny, s kilép fehér háló köntösben a szép
hölgy.</p>
<p>Félénken, óvatosan széjjeltekint. Majd gyertyákat gyujt: két
négy águ karos tartóban nyolcz szál gyertyát.</p>
<p>Mi lesz itt ma?</p>
<p>Hogy ennyi fény kell hozzá!</p>
<p>Azután a hárfájához ül s három accordot ád rajta: kezdetét egy
ájtatos zsolozsmának. <span class="pagenum"><a name="Page_286" id=
"Page_286">-286-</a></span></p>
<p>Ájtatos zsolozsma! A pokol, a bűn orgiáihoz bevezetés!</p>
<p>A sülyesztő gép halk nyikorgása hallik: az érczcsigák sirnak; a
padló koczkája félremozdul, s a négyszögü nyiláson kezd csendesen
fölemelkedni egy férfi alak.</p>
<p>Az arczát nem láthatni onnan a les rejtekből, mert háttal van
fordulva felé, s félig letakarva lepellel. Ugyanaz a lepel redőkben
omlik alá az egész ülő alakon, s azt betakarja.</p>
<p>Ki ez?</p>
<p>A leskelődő szive nagyokat dobban, a mint a szép hölgy ez
alakhoz lép, s térdét meghajtva előtte, megcsókolja a szivét.</p>
<p>A szivét!</p>
<p>És milyen szerelmes tekintettel!</p>
<p>Így csak azt csókolják, a kit imádnak.</p>
<p>Az álló óra megszólal: azt mondja «kakukk».</p>
<p>Elmondja tizenkétszer egymás után. Éjfél az idő.</p>
<p>A nő arcza mosolyra vonul. Fejét ingatja negéddel.</p>
<p>Ej, ej, te csufondáros óra!</p>
<p>Azért se lásson semmit az ércz kakukk madár, a ki az óraütésre
kiugrik az odujából s a szárnyait összeveri!</p>
<p>Hirtelen odahuzza a spanyolfalat, s rejtett buvókát csinál
belőle ő maga és a férfi alak körül.</p>
<p>A leskelődő nem láthat többé semmit. Ez is elég.</p>
<p>Könnyen beléphetne a szobába: csak a fali órát kellene
eltaszítania. De az ő haragja hideg.</p>
<p>A kiontott asszony-vér nem mossa tisztára a férj nevét, hanem
bemocskolja… Mást gondolt ki a számára.</p>
<p>Ott marad, mig másodszor is megszólal a hárfa: a hymnusz
véghangjait adva. Hymnuszét!</p>
<p>Az emelő gép csigái sirnak, nyikorog a kötél: a spanyolfalat
összecsukják, a férfi alak eltünt, az asszony egyedül van, a
gyertyákat egymásután kioltja; aztán letérdel, imádkozik s ágyába
siet.</p>
<p>Az óra egyszer mondja: «kakukk». <span class="pagenum"><a name=
"Page_287" id="Page_287">-287-</a></span></p>
<p>– Majd holnap eljösz te megint! suttogja a férj s távoztában
kifőzi a nehéz tervet. Most visszatér, lopva, a vadásztanyához.</p>
<p>Másnap késő este, mikor már a cselédség aludni ment, ismét
hazatért a kastélyába; rejtekajtón, rejteklépcsőn át, titkos ajtón
keresztül betoppant az asszony hálószobájába.</p>
<p>A nő már ágyban fekszik, de ébren van.</p>
<p>Mikor a férj belép, először ijedten felsikolt, de a mint
megismeri megérkezett urát, rémsége örömre válik.</p>
<p>– De megijedtél tőlem, kedvesem!</p>
<p>– Nem tőled, hanem a véletlen megjelenéstől.</p>
<p>– Aludtál talán? S valami jót álmodtál?</p>
<p>– Nem aludtam, nem álmodtam: rólad gondolkoztam.</p>
<p>– Akkor hát örülsz, hogy megérkeztem?</p>
<p>– Mindig örülök, ha látlak.</p>
<p>– Tehát szeretsz nagyon.</p>
<p>– Tudod te azt.</p>
<p>– Nem mondják azt, hanem teszik. Hát megölelnél-e, ha kérnélek?
Kebledhez szorítanál-e, úgy, a hogy én téged?</p>
<p>A nő széttárta karjait ölelkezésre: ajkait nyujtá csókolásra, s
arra a férj oly erővel szorítá őt magához, ajkait ajkaira nyomva,
hogy ezzel az ölelkezéssel megölte az asszonyt.</p>
<p>(Sokkal szebben volt ez abban az én novellámban leirva, ez a
gyilkosság szerelmi öleléssel, hanem hát a vén czigány mindennap
egy nótát felejt.)</p>
<p>Az asszony tehát meg volt ölve a legideálisabb halál
nemével.</p>
<p>Hanem már most a hullát el is kell rejteni valahová.</p>
<p>Palárdy vállára emelte a holt asszonyt s a rejtek-lépcsőn
levitte abba a félgömbölyü csarnokba, a hol a cserépben tenyésző
virágok szoktak állni; két ilyen virágedényt félretolt a helyéből,
az alattuk levő márványkoczkákból hármat fölfeszített, azoknak a
helyébe gödröt ásott; az <span class="pagenum"><a name="Page_288"
id="Page_288">-288-</a></span> onnan kikerült földet a
virágcserepekbe szétosztotta; azután belefektette a halottját
asirba, rátakarta a többi földet, visszahelyezte a márványkoczkákat
s rájuk tolta ismét a virágvázákat.</p>
<p>De ez még mindig csak fél munka volt.</p>
<p>Még csak az asszony volt megölve. Hátra volt még a bűntárs.</p>
<p>Ismét visszatért a hálószobába: elővette a neje hárfáját s azi a
három accordot, a mit tegnap hallott, elpengette a hurjain. E
jeladásra azonnal csikorogni kezdtek az emelőgép csigái: a
padlatkoczka félrecsuszott s a sülyesztőből kezdett kiemelkedni a
tegnap látott férfialak, leterítve fejtől talpig fehér
lepellel.</p>
<p>Palárdy a spanyolfal mögött leskelődött, mig a gép megállt s a
férfialak egészen előtte termett.</p>
<p>Akkor odarohant hozzá, jobbjában kivont karddal, s baljával
letépte róla a takaró leplet. Látni akarta az arczát s aztán
kétfelé hasítani az egész alakot egy csapással.</p>
<p>Azonban a felemelt kard kiesett kezéből, mintha villám ütött
volna bele. Az a férfialak volt – a mi urunk Jézus Krisztus,
viaszkból kiformálva.</p>
<p>Palárdy reszketve tántorodott vissza. Nem bűntárs, hanem birája
jelent meg előtte.</p>
<p>Nem birta hirtelen felfogni eszével, hogy mi történik vele?</p>
<p>Csak lassankint vezette vissza az emlékezete eltévedt elméjét a
látott valósághoz. Eszébe jutott, hogy a feleségét otthon,
Németországban, apáczák nevelték. Azok tanították meg viaszkép
gyömködésre; látta is a szülői háznál több szüz Mária képét, miket
leánykorában készített. A szobor lábainál ott hevertek a gyömködő
pálczikák, a viaszfestékek; csak az utolsó zománcz hiányzott még a
szent szobron. A nő ezt a férje születésnapjára készítette;
meglepetés akart lenni: azért volt a titkolózás. Ezt megtudhatta
Palárdy attól a gépésztől, a kire a sülyesztő titka volt bizva, ez
értett egyet az asszonynyal. <span class="pagenum"><a name=
"Page_289" id="Page_289">-289-</a></span></p>
<p>A Krisztus-szobor azon hires és mindenütt ismeretes minta
szerint készült, melyen az isteni alaknak a szive kivül látszik a
mellen, sugároktól körülfogva. Ezt csókolta meg az asszony, mikor a
férje rálesett. Ennek a szivnek szánt ő egy tőrdöfést.</p>
<p>Most azután ez a viaszkép szurta az ő szivét keresztül.</p>
<p>Szerette volna most már tiz körmével felvájni a sirból az
ártatlanul megölt hitvest: szerette volna elhitetni magával, hogy
csak álom volt az egész; bejárta az egész kastélyt, egyik termet a
másik után; sehol sem volt maradása. Utoljára visszatért ismét a
neje hálószobájába. Félrehuzta az ágyfüggönyöket. Ott feküdt az
asszony. Fel is riadt a lépteire, miként nem rég.</p>
<p>– Te itt vagy?</p>
<p>Az asszony ajkára tette az ujját, s egy vércsepp maradt utána az
ujja hegyén.</p>
<p>– Ártatlan voltam. Gyónás nélkül, halotti szentségek nélkül
küldtél a túlvilágra. Jőjj utánam: légy tanum, hogy igaz lélek
vagyok.</p>
<p>Palárdy félőrülten rohant ki e rémteljes szobából, futott a
saját ágyasházába s levetette magát a kerevetére. De alig huzta
magára a medvebőr takaróját, midőn egy kéz levonta azt róla s ott
látta ismét maga mellett ülni azt a halovány alakot, azzal a véres
ajkkal s hallotta a hivogató szavát.</p>
<p>Mindenütt rátalált az. Ha a zsölyeszékbe dült le álomra, odaült
a szék karjára, onnan költé fel a szavával; hasztalan taszította el
magától, elesett, megint fölkelt. Hasztalan védte magát ellene
kardjával; vághatta négyfelé: ujra egyesült, megint odaült az
ölébe. Most már az szorította őt a kebléhez olyan erőszakos
öleléssel; most már az csókolta az ő ajkait olyan fojtogató
csókkal, hogy fulladozott bele. Rettegés volt rá nézve az álom.
Csak mikor megvirradt, tünt el a rém előle.</p>
<p>– Nem temettelek volna el elég jól?</p>
<p>Leszállt a virágtelelő csarnokba s hüledezve látta, hogy
<span class="pagenum"><a name="Page_290" id=
"Page_290">-290-</a></span> két virágcserép jobbra-balra feldült s
egy márványkoczka kiemelkedett a helyéből.</p>
<p>«Sok volt rajta a föld!» Kiásott belőle a mennyi elég, hogy a
kőlap helyére álljon. El volt a halott temetve megint jól.</p>
<p>A következő éjszakán daczolni akart a rémmel. Megérkezett a
vidám vadásztársaság; borozó asztalhoz ültek, muzsikust hozattak,
czimbalom, török síp kisérte a danát: «Elindula Szent Péter Rómába.
Botját veté vállára haragjába!» Egyszer csak azt hallja Palárdy,
hogy a vad tivornya közepett valaki ezt énekli a fülébe: «Gemitus
mortis, dolores inferni Circumdederunt me!» Oda néz. Megint ott ül
a nő a széke karján.</p>
<p>– No, ha idejöttél, hát igyál velünk! – kinálja a
billikommal.</p>
<p>A rém megizleli a bort; és egy vércsepp ott marad az ajkáról a
serleg szélén.</p>
<p>És azontúl Palárdyt hiába erőltetik a czimborái, hogy
áldomásozzék velük: inkább a fejére hagyta önteni a bort, mint hogy
szájához értesse a serleget.</p>
<p>– Ezt! Ezt vigyétek el innen előbb!</p>
<p>És senki sem tudja kitalálni, hogy ki az az «ez».</p>
<p>Majd őrjöngések veszik elő. Egész éjjel beszél a semmivel.
Küzködik a puszta léggel. Kergeti magától a saját árnyékát. Repülő
szunyogot üldöz buzogánynyal. Ágy alá buvik. Félholtra iszsza
magát. Utoljára barátokat hivat, azokkal énekeltet szent
zsolozsmákat maga körül, mig maga szőrcsuhában imádkozik a
Jézus-szobor előtt térdepelve. Az sem ád neki irgalmat. Réme ott is
közéje áll s útját szegi a mennyei malaszthoz.</p>
<p>A negyvenkettedik napon ott találják Palárdyt holtan elterülve,
nejének nyoszolyája előtt.</p>
<hr class="tb" />
<p>Az én gyertyáim azonban csonkig leégtek, a papirtakaró lobogott
a tartókban. Tovább nem is lehetett volna már folytatni. Magam is
siettem az ágyba kerülni: az is olyan <span class=
"pagenum"><a name="Page_291" id="Page_291">-291-</a></span> hideg
volt már, mintha egy kisértetet ugrattam volna ki belőle. Azonban
nem kellett ringatás; aludni mindig jól tudtam: az álom a jobbik
fele az életnek. Csak az igazán a mienk, a mit elaluszunk. A
kastély rémasszonya olyan kegyes volt, hogy nem háborgatott, a nap
fényesen sütött be a redőnyök között, mire fölébredtem.</p>
<p>A sok kegyetlen protokollum ott hevert mind az asztalon
letisztázatlan s az urasági hajdu már ott dörömbölt az ajtómon,
hogy viszi authentizálásra; aztán siessek kávézni, már az uraságok
mind ott ülnek.</p>
<p>No iszen szép kis dicsériáda várt rám a tiszttartói lakban,
mikor kirukkoltam vele, hogy én bizony egy betüt sem másoltam le a
tegnapi jegyzőkönyvekből, hanem a helyett megirtam a kastély
«czifra asszonyának» a novelláját.</p>
<p>«Óh, maga poéta!» Ez volt az abszoluczió. Ebben a szóban megvan
az általános bűnbocsánat. Elfelejti az ember a leglényegesebb
rábizottat? Oh, maga poéta! Ott mondja ki az igazat, a hol nem
kérdezték? Oh, maga poéta! Bakot lő a kártyában? Oh, maga poéta! Ez
az egy mindent indokol s egyúttal konstatálja az emberi társaságban
való inferioritásunkat.</p>
<p>A fiatal pajtások csinálták ehhez a legsavanyubb képet, a kiknek
már most velem együtt meg kellett osztozni a jegyzőkönyveken, hogy
hamarább elkészüljön a letisztázás.</p>
<p>«Egy föltétel alatt megbocsátunk a poétának!» mondá ki az
itéletet a jurium director; «ha este felolvassa előttünk a
novelláját. Hadd lássuk, hogy poétázta ki a dolgot?»</p>
<p>Nekem pedig semmi sem nagyobb gyönyörüségem, mint felolvasást
tartani. Készséggel fogadtam.</p>
<p>Össze is gyült a legszebb társaság erre az én előadásomra. Ebben
a tekintetben nem voltam már új legény. Pápán, Kecskeméten nagy
közönség előtt produkáltam magamat, kitünő sikerrel (hirlapi
nyelven mondva).</p>
<p>Meg is volt a kivánt hatás. A kisasszonyok a szemeiket
<span class="pagenum"><a name="Page_292" id=
"Page_292">-292-</a></span> törülgették, a fiatal barátaim a
nyelvükkel csettentgettek, a tiszttartó egy-egy «szapperment»-et
szalasztott el közbe-közbe, s a jurium director szájában kialudt a
pipa. Mikor véget ért a novella, azt mondták, hogy de kár, hogy
nincs tovább. «Nem volt már több gyertyám!»</p>
<p>– Furcsa, furcsa, nagyon furcsa! mondá fejét csóválva a jurium
director. Hallotta azt maga valakitől? («Nem én soha!») Csaknem úgy
esett, a hogy leirta.</p>
<p>– De még azt is kitalálni, hogy van a kastélyban egy gödör, a
hol egy márványkoczka ki szokott néha emelkedni magától!
szörnyűködék a tiszttartó.</p>
<p>– Hát aztán nem néztek utána, hogy mi van alatta? kérdezém én
nagy mohón.</p>
<p>– De igen. Csiperkegomba-telep volt alatta, az képes fölemelni a
nehéz márványkövet.</p>
<p>Ezen nagyot nevettek, a mi rontotta a hatást.</p>
<p>A tiszttartóné azonban sietett azt helyrehozni: felmagasztalt
azért, hogy nem követtem a szokott szellemidéző irók chablonját, a
kik a hazatérő lelket obligát fehér köntösben hozzák elő, hanem a
kisértő lelket minden éjjel más-más pompás öltözetben hoztam elő:
válogatott garderobjában, hiven a cziméhez: «a czifra asszony».</p>
<p>A kisasszonyoknak azonban legjobban tetszett a halál neme, a
mivel a hősnőmet megöltem.</p>
<p>– Hanem aztán fráter, valahogy ki ne adja ezt a bolondságot
valami ujságba; mert a Palárdy grófok megölik érte: nem szeretik,
ha ez a története az ősapjuknak publicitásra kerül. Ezt a tanácsot
a tiszttartó adta nekem.</p>
<p>– Én is a mondó vagyok; folytatá a princzipálisom, de azon
okból, hogy ha bele talál kóstolni az iróságba, soha sem lesz önből
fiskális.</p>
<p>Én azonban hypocrita válaszszal tértem ki:</p>
<p>– Hát ugyan ki is adná ki az én novellámat? Nincs én nekem semmi
ismeretségem Pesten.</p>
<p>Hanem a mint összepakoltam a firkámat, s odább álltam vele,
egyike a pajtásoknak utánam osont s elkisért a kastélyig;
<span class="pagenum"><a name="Page_293" id=
"Page_293">-293-</a></span> utközben addig kért, hogy adjam neki
oda a novellámat: hadd irja ő azt le magának, bizony soha sem fogja
mutatni senkinek, a míg hajlandó lettem ráállni; s oda adtam neki,
örökítse hát meg legalább tintában. Másnap reggel vissza is adta
készen. Olyan gyönyörü calligraphiája volt, mint a metszés. Én meg
aztán azt kértem el tőle s az eredeti kéziratomat hagytam nála.</p>
<p>Mert nem voltam egészen igazmondó, a mikor azt állítottam, hogy
nincs én nekem semmi ismeretségem a pesti irodalmi magas régiókban.
Volt: egy jó pajtásom a diák életből; az ott volt egy szépirodalmi
lapnál segédszerkesztő, javítnok; jól emlékezem a nevére: Petőfi
Sándornak hitták.</p>
<p>Az még nagyobb bolond volt, mint én: az már egy pályát ott
hagyott az iróságért.</p>
<p>Volt akkor már három szépirodalmi lap Pesten és Budán, hanem
ezek közül az egyikkel ellenséges lábon álltunk. (Már én is.)</p>
<p>Ez volt a Honderű. Szerkesztője Petrichevich Horváth Lázár.</p>
<p>Ez valami külföldieskedő, előkelő modort igyekezett
meghonosítani az irodalomban, (szalonképessé tenni); ezért a másik
két lapban: az Életképekben és a Pesti Divatlapban ütöttük, a hol
értük. Én egy rossz szójátékot is csináltam a lapja czimére: «Honte
de rue», s ezt a Pesti Divatlap kiadta.</p>
<p>A mint a bántódi úriszékről hazakerültem, otthon várt egy levél
Petőfitől, mely igy kezdé:</p>
<p>«Áldás és háboru!»</p>
<p>«No Marczi pajtás most már vigan vagyunk! Horváth Lázi azt irta
rólunk valamennyiünkről a Honderüben, hogy «ein Lumpengesindel von
Gemeinheiten». Ezért Imre (Vahot) kihivta; megverekedtek: nagy
bolond lyukat lőttek a levegőbe. Hanem már most Imre arra kér, hogy
több komáromi levelet ne irj neki, hanem inkább küldj valami
humoreszket, a min röhöghet a publikum. Egyébiránt <span class=
"pagenum"><a name="Page_294" id="Page_294">-294-</a></span> van
nálam valami epizód, a mit Kecskeméten irtál, azt legközelebb
beszurom, stb.»</p>
<p>Magam is kiváncsi voltam rá, hogy mi lehet az?</p>
<p>Szavának állt a barátom. A legközelebbi száma a Pesti
Divatlapnak meghozta tőlem a legelső czikket: «A kártya» volt a
czíme. Nem tudom én már, hogy mi volt benne; csak azt tudom, hogy a
«makkfilkó» volt benne a hős. Olyan diákgyermekmunka lehetett biz
az: hézagtöltő.</p>
<p>De megkaptam én azért az elismerést.</p>
<p>Kapok nyomba egy frankirozatlan (olvasd: bérmentetlen) levelet a
postán, csunya fakó tintával irva. A tinta még hagyján, de a
tartalom! A velem együtt élt kortársak előtt csak a nevét kellett
kimondanom: «Simon István» s már tudták, hogy mi volt a levélben.
Ez a Simon Pista volt a világ minden eddig ismert goromba emberei
között az Attila, Isten ostora. Olyan dorongokkal, szeges
buzogányokkal, gombos korbácsokkal soha kritikus nem dolgozott,
mint ő. A ki Simon Pistát nem kóstolta, az nem is tudja, hogy
milyen az ize az igazi csapról eresztett kritikának. Megirta az a
véleményét mindenkinek, a ki csak feltünt valahol a hazai irodalom,
művészet és politika terén; remekműveit zsebében hordta minden
kitünő hazafi; mert szidatni rendesen nem kellemes dolog; de úgy
szidatni, a hogy Simon Pista értett hozzá, pokoli élvezet! Nálam
ezen kezdte a levelét:</p>
<p>«No gratulálok a bécsi vörös toronynak az új kandidátusához, a
kit benned megnyert.» (Az a bécsi vörös torony a bolondok
intézete.) Ez buzdító hatással volt reám nézve. Ha a drámámmal az
akadémiai pályadijat megnyertem volna, nem lelkesített volna úgy
fel, mint a Simon Pista kritikája. Mindig az kellett nekem, hogy
szidjanak.</p>
<p>Első dolgom volt, a mint Pestre felkerültem juratériára, Petőfit
felkeresni a Pillwaxban: a «Közvélemény» asztalánál.</p>
<p>– Irtál-e valamit azóta? förmedt rám, vagy csak ferde száju
portrékat mázoltál mindig? <span class="pagenum"><a name="Page_295"
id="Page_295">-295-</a></span></p>
<p>Szótlanul nyujtottam át neki a letisztázott novellámat.
Szótlanul dugta el ő azt a Csokonai mentéje zsebébe. Azzal
fizetett, szivarra gyujtott s odább ment. (A «Közvélemény» asztala
«aufschreibent» nem türt.)</p>
<p>Másnap reggelizésnél már ott találtam Petőfit a Pillwaxban:
reggelizve. Végre meginterpelláltam.</p>
<p>– Hát mit szólsz hozzá? Jó lesz «Imrének» a novellám?</p>
<p>Erre változatlan márvány-arczczal mondá:</p>
<p>– Ezt nem kapja Imre. Ezt viszem «Frankenburgnak».</p>
<p>«Ezt viszem Frankenburgnak!»</p>
<p>Ez a superlativusa az elismerésnek.</p>
<p>Ez épen olyan, mintha a mai világban egy fiatal ember folyamodik
tiszteletbeli helyettes fogalmazói állásra s azt az elintézést
kapja, hogy kineveztetett valóságos miniszteri titkárnak.</p>
<p>Nem Imrének; de Frankenburgnak!</p>
<p>Tudniillik, hogy az Imre egy tiszteletpéldánynyal szokta
honorálni a kezdő irók zsengéit; ellenben, a mit Frankenburg kiád a
lapjában, azért harmincz erős forint honorárium jár ivenkint: s ez
nagy különbség a qualifikáczióban. Ez a «főrendiház
diurnummal».</p>
<p>Este találkoztam vele a szinházban. A nemzeti szinháznál akkor
az a jó szokás uralkodott, hogy minden fiatal írónak ingyen
bejárása volt az álló helyre. Képzelhetni azt a zsivajt! A
tudósoknak ellenben adtak egy saját páholyt. Képzelhetni azt a
lármát!</p>
<p>– Nos, hát mit mondott Frankenburg? kérdém tőle.</p>
<p>– Tánczolt örömében, mikor elolvasta.</p>
<p>– Hát kiadja?</p>
<p>– A legközelebbi számban.</p>
<p>– De hátha megbánja?</p>
<p>– Akkor én keresztre feszítem.</p>
<p>Még soha darabnak így nem tapsoltam, mint ezen az estén. Az
igaz, hogy a leghatásosabb darabot is adták: Szigligeti «Szökött
katoná»-ját. Először láttam. Egészen <span class="pagenum"><a name=
"Page_296" id="Page_296">-296-</a></span> magával ragadt. Kivált
azok a gyönyörü népdalok, Füredy rokonszenves előadása mellett.</p>
<p>Hanem a hátam mögött Petőfi mindig veszekedett valakivel. Ugy
zavarták az élvezetemet.</p>
<p>– Ugyan kivel pöröltél annyit a szinházban? kérdém, mikor vége
volt az előadásnak.</p>
<p>– Ejh, hagyj békét! Az az ostoba Pivoda.</p>
<p>– Ki az a Pivoda?</p>
<p>– Egy németbe ojtott rácz, a ki a német szinház direktora
számára fordítja a «Szökött katonát». Ott is elő akarják adni. De a
szerencsétlen a népdalokat már nem tudja németre átcsavarni, s
egyre engem ösztökélt, hogy fordítsam le neki barátságból: «Három
alma, meg egy fél. Kérettelek, nem jöttél!» Én! Magyar népdalt!
Németre!</p>
<p>Igaz, hogy rettenetes gondolat is volt.</p>
<p>Szinház után elmentünk vacsorálni a Sperlbe (ott volt a
váczi-utczán egy kurta korcsma); oda járt Petőfi rendesen. Télen
szerette a csigát, nem a tésztát, hanem a valóságos csigabigát,
(helix hortensis), eczettel, tormával a mitől én irtóztam, és hozzá
karlóczai ürmöst ivott (egy pisztolyt esténkint = 2 deci). Én még
akkor nem ismertem a bornak az ízét. Orlay Soma a festő és Várady
Tóni is velünk voltak.</p>
<p>«Navita de ventis.» A hajós a szelekről beszél. Visszatértünk az
én «Czifra asszonyomra». Vajjon csakugyan kiadja-e Frankenburg? Ha
az nem, majd kiadja Vahot Imre. De hát ha ennek sem fog
kelleni.</p>
<p>– De már arra fogadok, hogy ki lesz adva a novellád!
hatalmaskodék Petőfi; Orlay és Várady hallgattak.</p>
<p>– Én azt sejtem, hogy nem lesz belőle semmi.</p>
<p>– No hát fogadjunk.</p>
<p>– Egy millióba.</p>
<p>– Az sok lesz.</p>
<p>– No hát még többe. Ha te veszted a fogadást, megeszel egy
tányér csigát s megiszol egy itcze ürmöst.</p>
<p>– Ez nekem annyi, mint a halál. <span class="pagenum"><a name=
"Page_297" id="Page_297">-297-</a></span></p>
<p>– No hát tégy ellenébe te, a mi ezzel fölér.</p>
<p>– Tehát, ha te veszted a fogadást, akkor te lefordítod németre a
«Három alma, meg egy fél»-t.</p>
<p>– Hiszen te gyilkos, uzsorás vagy! Ez nekem kettős halál.</p>
<p>Felcsaptunk a fogadásra.</p>
<p>Rám nézve az a jó volt benne, hogy én akár megnyerem, akár
elvesztem a fogadást, mindenképen nyertes maradok.</p>
<p>Másnap délben a Pillwaxban találkoztunk egy fekete kávénál.</p>
<p>Egy derék franczia nyelvmester, monsieur Rayée is oda szokott
közénk ülni; egész Budapesten nagy tiszteletben részesülő alak.
Akkor még szép fiatal ember volt.</p>
<p>Petőfi bemutatott bennünket egymásnak, s rólam így szólt:</p>
<p>– Ime, az igazi franczia író a magyarok között.</p>
<p>Ez volt ő nála a non plus ultrája a magasztalásnak.</p>
<p>Monsieur Rayée megigérte, hogy a mint a «Czifra asszony»-om
megjelenik, azonnal le fogja fordítani francziára a Journal des
Demoiselles számára.</p>
<p>Kezdtem kétségbeesni a szerencsém fölött.</p>
<p>No de van róla gondoskodva, hogy a fák ne nőjjenek az égbe.</p>
<p>Még hátra volt egy nagy faktor az írók pályafutásában.</p>
<p>Hátra volt a censor «typis admittitur»-ja.</p>
<p>Hátha kitörli a censor az egész novellát?</p>
<p>De hisz az tiszta lehetetlenség. Hiszen nincsen abban se
politika, se vallás, se közerkölcs ellen semmi.</p>
<p>És mégis megtörtént.</p>
<p>Egy reggel a szokottnál is mogorvább arczczal ront be a
szállásomra Petőfi, sarkig kivágva az ajtót, s elkerítve a
Miatyánkját annak a censornak: «Itt van ni! Kitörülte a lapból az
egész novelládat».</p>
<p>– Már most mit csináljunk?</p>
<p>Petőfi erre ezt tanácsolá:</p>
<p>– Eredj oda a czenzorhoz s beszélj a fülével. <span class=
"pagenum"><a name="Page_298" id="Page_298">-298-</a></span></p>
<p>– Hogy hivják azt a czenzort?</p>
<p>– Resetának hiják. Csodálom, mert külömben olyan derék,
becsületes ember, nekem mindent elnéz: hogy ha valamennyi czenzor
mind forró kénköves fürdőt kap is a pokolban, ennek az egynek hideg
douchet adnak felülről az enyhítésére. Nem tudom, mi lelte ez
uttal?</p>
<p>A jó öreg Reseta csakugyan megörökítésre méltó derék ember volt.
Megkövesült bureaukratasága daczára még is derék, szabadelvü és
hazafias érzelmü férfi. Ha természetemben volna a poétázás, a
petrificált fához hasonlítanám, mely fa létére szikrát tud adni,
mint a tűzkő. És mindenek felett nagy oltalmazója volt a fiatal
iróknak. Mindnyáját tegezte.</p>
<p>Nálam különös joggal tehette azt, mert még se bajuszom, se
szakállam nem volt.</p>
<p>Mikor beléptem hozzá s elmondtam neki, hogy ki vagyok és mi
járatban vagyok, letette az egyik szemüvegét, feltette a másikat;
az egyikkel betüt, a másikkal emberképet szokott nézni.</p>
<p>– Hiszen te nagyon fiatal ember vagy; mondá szemrehányással
rokon hangon.</p>
<p>– Azt nem tagadhatom.</p>
<p>– Aztán kálvinista is vagy.</p>
<p>– Azt hiszem és vallom.</p>
<p>– És végül szabadelvü is vagy?</p>
<p>– Azzal meg dicsekedem.</p>
<p>– No hát, édes ifju szabadelvü, kálvinista barátom, hogy tudtál
te egy ilyen kisértetes história leirására tollat venni a kezedbe?
Hát azért adta neked az Isten a talentumot, hogy babonát terjeszsz
vele? Nemde, nem az-e a ti feladatotok, fiatal költőké, hogy a
világosságot sugározzátok az egész népre? S te a helyett a
sötétséget akarod sűríteni? Hisz a kik a te rémes históriádat
elolvassák, mind lunatikussá lesznek tőle! Hát álmoskönyvet,
csiziót akarsz te a közönségnek szerkeszteni? Pokolbeli viziókkal
traktálod te a hivő népet? <span class="pagenum"><a name="Page_299"
id="Page_299">-299-</a></span></p>
<p>Mint a kovácspöröly, úgy hullott a fejemre a czenzor minden
szava.</p>
<p>Megpróbáltam magamat gyöngén mentegetni, felhozva, hogy hisz ez
csak költészet.</p>
<p>– Annál rosszabb, mert a költészet varázsa alatt behizelegteti a
balhitet a szivekbe.</p>
<p>Még egy paizst emeltem föl a védelmemre.</p>
<p>– Hiszen hasonló munkákat Dumas Sándor egész kötet számra irt: a
«Mille et une fantomes» czim alatt.</p>
<p>No ezért aztán tökéletesen porrá tört Reseta bátyánk.</p>
<p>Fölugrott a székéről s az asztalán heverő irásokra ütött a
tenyerével: azt hittem, hogy mindjárt megesz.</p>
<p>– Micsoda? Hát te Dumasra hivatkozol? Hát nem tudod, hogy azt a
jezsuiták fizették meg azért, hogy az «Ezeregy kisértet» könyvét
megirja? Hát ez a te mintaképed? Hát te is Loyola Ignácz zsoldjába
szegődtél?</p>
<p>Én a sárga földig voltam legázolva; ha nem szégyenlettem volna,
sirva fakadtam volna.</p>
<p>Minden további szó nélkül kértem vissza a kéziratomat, s dugtam
a karbonári köpenyem alá.</p>
<p>Ekkor aztán a derék öreg úr megszánt; (mert áldott jó szívü
ember volt). Utánam jött, megállított az ajtóban, megfogva a
köpönyegem vitézkötését.</p>
<p>– Ne vedd ezt a leczkét nehéz szívvel; édes öcsém. Nem árt az
neked. Fordíts te hátat ennek a nyavalygós, tulvilágban járó
ábrándoknak. Hagyd te ezt a franczia romantikusoknak. Keresd te
másutt az eredetiséget. Irj azokról, a mik valósággal itt vannak
körülöttünk: a magyar élet eleven alakjairól, a kikben van hus,
vér, igazi érzés, tréfa és komolyság! Maradj te a földön; ne járj
te se égbe, se pokolba; meglásd, hogy jobban oda találsz, a hova
törekszel.</p>
<p>Ezzel bocsátott el: soha sem felejtem el a szavait.</p>
<p>Még soha nagyobb fiaskót nem csináltam, (pedig elismerem azoknak
szép számát), mint az én «Czifra asszonyommal». Hanem aztán meg
volt bennem az a <span class="pagenum"><a name="Page_300" id=
"Page_300">-300-</a></span> démoni valami, hogy a mi nagyon fájt,
az egyuttal nagyon felizgatott.</p>
<p>A legelső leczkének a hatása alatt neki ültem, s addig ki sem
jöttem az odumból, a míg meg nem irtam a «Sonkolyi Gergely»-t.</p>
<p>Ezt aztán kiadta Fankenburg igazán, pompásan is dijazta. Petőfi
sokat nevetett rajta (pedig hej, de ritka madár volt nála a kaczaj)
s Reseta bátyánk megdicsért érte, mikor az utczán összetalálkozott
velem. A nyájas olvasó ezt találja az összes munkáim elején, mint
Numero 1-et.</p>
<p>Csak azután, mikor az uj megszületett, fogtam hozzá a korábbi
szülött eltemetéséhez.</p>
<p>Valóságos temetés volt biz az. Az első szülött takarítása.
Előttem volt a nyított kemencze szája s abba egyenkint hajigáltam
bele a meggyujtott lapokat. «Ti a sötétséget akarjátok terjeszteni?
No, hát támaszszatok világosságot! Égjetek el! És azután elnéztem,
hogy zsugorodnak az elégett lapok egymás fölött, vándorló szikrák,
mint tüzférgek, hogy tekeregnek bennök még sokáig; mintha az
elüzött démon keresné még a maga eszméit.</p>
<p>Utóljára kivettem az elégett iráshalmazból egy reszkető lapot; a
tenyeremre tettem, a fekete lapon még csillámlott a betük sora a
tinta érczfényétől. Megpróbáltam, hogy el lehetne-e azt még
olvasni? El lehetett. Volt benne valami gondolat, a mit nagyon
megsajnáltam. Talán egy köny is esett a hamvadt lapra. Ráfujtam:
elrepült.</p>
<p>S ezzel be volt fejezve a gyászszertartás.</p>
<p>Az én szellemi első szülöttem porrá és hamuvá lett szépen.</p>
<p>Porrá és hamuvá lett azóta sok más is.</p>
<p>A két lapszerkesztő, a ki az első munkáim kinyomatta; a czenzor,
a ki kitörülte; a jó barátok, a kik mulattak rajta, a kritikus, a
ki leszidott érte, mind por és hamu már.</p>
<p>A kedélyes táblabiró, a ki az eszmét adta hozzá, a tiszttartó,
<span class="pagenum"><a name="Page_301" id=
"Page_301">-301-</a></span> a ki félt a közzétételétől, a grófok, a
kik megharagudhattak volna érte: mind por és hamu már.</p>
<p>Maga az az emlegetett kis leány, első álmom, a kire gondoltam,
mikor az első munkám írtam, mit fog rá mondani? Régen por és
hamu.</p>
<p>És az a lelkemhez nőtt jó barát, a szabadság leghivebb dalnoka,
az óriás valamennyiünk között, az is por és hamu.</p>
<p>És utána és körüle egész nemzedékei az isteni szikrától
átvilágított dicső sziveknek: irók, tudósok, költők, æszthetikusok
– por és hamu.</p>
<p>Valóban, ha a sok fényes por, a mivel ez a föld-teke már be van
burkolva, elkezd tündökölni, úgy ez a mi kis planétánk a csillagos
ég-ürben önfényétől ragyog.</p>
<p class="center">*</p>
<p>Hanem a sok közül, a mi porrá, hamuvá lett, egy mégis feltámadt,
a kire legkevesebb szükség volt, s ez az én novellám.</p>
<p>S itt kezdődik már most a valóságos igazi elbeszélés, a mit a
czim igér; mert a mit eddig elfecsegtem, az mind csak előljáró
beszéd volt.</p>
<p>Hogy el ne felejtsem: – ebből a gyászos történetből a szomorú
nyereségem az volt, hogy a fogadást megnyertem és így Petőfi
kénytelen volt a vesztett fél kötelességét teljesíteni: lefordítani
a magyar népdalt németre. Meg is felelt gavallér módra
tartozásának.</p>
<p>A műbirálók és irodalomtörténetirók iránti kedveskedésből ide
iktatom az eredetit a fordítással együtt.</p>
<div class="poem">
<div class="stanza"><span class="i0">«Három alma, meg egy
fél!<br /></span> <span class="i0">Kérettelek, nem
jöttél,<br /></span> <span class="i0">Ha nem jöttél, ott
vesztél,<br /></span> <span class="i0">Lányok anyjává
lettél.<br /></span> <span class="i2">Hej, huj! Nem
bánom!<br /></span> <span class="i2">Nekem is van
virágom,<br /></span> <span class="i0">Hej, huj! Leszakasztom a
nyáron.»<br /></span> <span class="pagenum"><a name="Page_302" id=
"Page_302">-302-</a></span></div>
<div class="stanza"><span class="i0">Drei Aepfel und a
halber,<br /></span> <span class="i0">Liess dich rufen, kamst nicht
her;<br /></span> <span class="i0">Bist nicht kommen, bliebst
dahaam:<br /></span> <span class="i0">Bist geworden so
Fra-maam.<br /></span> <span class="i2">Hej huj!
meinetwegn!<br /></span> <span class="i2">Hab ich auch a Bluml
gsegn:<br /></span> <span class="i0">Hej huj! Sommers thu ichs
pflücken pflegn.<br /></span></div>
</div>
<p>De olyan szép volt ez a német vers, hogy még Kertbeny is irigy
volt rá.</p>
<p>Hajh, boldog Isten, de sokszor eldaloltuk ezt a német verset
magyar nótára, a mikor nagyon el voltunk busulva, aztán hirtelen jó
kedvet akartunk magunknak csinálni: sötét, csunya, zivataros idők
jártán, magányos oduinkba internálva, a mikor az volt a közös
jelszó, hogy «czudar a világ» – hanem azért «hej-huj! meinetwegn!
hab ich auch a Bluml gsegn, hej-huj, Sommers thu ichs pflücken
pflegn», hát akkor muszáj volt egyszerre szivszakadva kaczagni
minden embernek.</p>
<p>Mondok valamit! Azt hiszem, hogy azon a mezőn, a hol az eltünt
költőt keressük a zöld pázsit alatt, mikor tavasszal a kikiricsek
kidugják a fejeiket a fű közül, valamennyinek be van zárva még a
kelyhe, ha olyankor valami ismerős hang rákezdené: «hej-huj!
meinetwegn!» hát akkor egyszerre egy három lépésnyi területen
valamennyi kikirics mind nevetésre nyitná fel a kelyhét. – Arról
megtudnók, hogy ott játszsza a bujósdit «ő».</p>
<p class="center">*</p>
<p>Hajh-hajh!</p>
<p>De régen volt ez már.</p>
<p>Tavaly az országos kiállítás alkalmával, a hiuság ördöge rávett,
hogy kiállítsam az összes munkáimat. Megtelt velük egy egész
könyvtár.</p>
<p>Ha a születésem napján megmutatták volna azt a sok tiszta
papirost, a mit nekem majd mind tele kell irnom, bizony azt mondtam
volna rá, hogy: «Visszaszületek!»</p>
<p>Így azonban, miután már megvan, hát csak megnyugszom
<span class="pagenum"><a name="Page_303" id=
"Page_303">-303-</a></span> benne. Maga az idő szerinti
osztályozása az eredetinek, a nyelvek szerinti a fordítottaknak két
napi munkát adott magamnak, de aztán mikor meg volt, én is azt
mondtam, a mit a székely atyafi mondott, mikor elkészítette a
portája előtt a szép nagy tanórkaput, czifra bálványforma zábéval,
zászlókopja bunkós végű léczekkel, kiugró galambbúggal, arra
kifaragta a saját maga csinálta kegyes mondókát ékes kezdőbetükkel,
végre be is festette, kék, zöld, piros és sárga festékkel, nem
kimélve tőle a tulipánt, gránátalmát és szekfüvet; akkor aztán
megállt a müve előtt nagy elégedetten: «Sok ez egy embertől!»</p>
<p>Hát a mint ott állok, az átelleni orgonának vetve a hátamat,
megbök valaki könyökkel oldalba. («Köszönöm.»)</p>
<p>– Ugyebár, ön a szerző?</p>
<p>– Én biz az, Isten bocsássa meg!</p>
<p>– Ráismertem arról a rézszobráról ott a szekrény tetején.</p>
<p>– Az nagyon hasonlít hozzám.</p>
<p>– Jobban, mint ez a kis portrait itt az üveg alatt.</p>
<p>(Negyvenkét év előtt festettem azt magam tükörből.)</p>
<p>– Pedig én akkor is ismertem ám önt igen jól. Jókat mulattunk
együtt hajdanában.</p>
<p>Csak akkor kezdtem figyelmesen szemügyre venni diskuráló
társamat. Alacsony tömzsi alak volt; ránczos képe olyan szinű, mint
a kordovány, hanem egészséges pirossággal lazurozva, apró fekete
tatárszemei azzal a hamis hunyorgatással csakugyan emlékeztettek
rá, hogy szurkáltak felém valaha. Tudom is én, hol? Csavargó életem
folytán ezer irókollegával, kétezer képviselővel, négyezer
honvéddel, nyolczezer tisztelt választó polgártárssal lettem per tu
pajtás; nem vagyok én Gyula császár (talán Julius Cæsar?
corrector), hogy egy egész hadsereget a fejemben tartsak. Aztán
negyven nem tudom hány esztendő mulva.</p>
<p>A tisztelt barátom izzadt a nagy sokaságban, annálfogva a
kezében tartotta a kalapját; a feje egészen kopasz <span class=
"pagenum"><a name="Page_304" id="Page_304">-304-</a></span> volt,
egész orographiát lehetett rajta tanulmányozni, csak a homloka
elején volt egy tincs megátalkodott haja, azon kivül egyik fülétől
a másikig egy keskeny sövény, mintha hátrafelé kötötte volna fel a
pofaszakállát, a mit elől leborotvált. Valószinüleg ez is másként
volt hajdanában.</p>
<p>– Hát bizony sokat össze tetszett irogatni azóta! mondá az én
barátom, olyan hangon, hogy dicséretnek is vehettem, meg
szemrehányásnak is. Hanem hát még sem teljes a gyüjteménye.</p>
<p>– Nem gondolnám.</p>
<p>– De én bizonyosan tudom. Hiányzik belőle valami. No találja ki,
hogy mi? Még azt sem találja ki? Segítsek egy kicsit? Hát a legelső
munkája. Bizony talán már a nevére sem emlékezik? Hát a «Czifra
asszony».</p>
<p>Erről a szóról aztán egyszerre a fejembe villámlott a neve az én
régi ismerősömnek.</p>
<p>– Hisz ön az én Szepi barátom, a kivel hajdan Bántódon…</p>
<p>– Igen, igen! kapott a szavamba nevetve, a tiszttartóéknál.
Szegény az is meghalt, a fia patikárius lett, mégis meghalt.</p>
<p>– Ön pedig akkor doktor volt, a ki – pegazusokat gyógyított.</p>
<p>(Nem akartam azt mondani, hogy lódoktor.)</p>
<p>– Az voltam, de felhagytam vele. Egy kis örökséget csináltam.
Jószágot béreltem ki, volt egy kis szerencsém, most magam ura
vagyok; szereztem egy kis birtokot, adósság nélkül.</p>
<p>– No ennek örülök, bár én is azt tettem volna. Hát a falsche
Catalanit énekli-e még?</p>
<p>– Van eszemben. Hiszen olyan a hangom, mint a repedt fazéké.</p>
<p>– Hát ha ráér, látogasson meg. Nagyon fogok rajta örülni, ha a
régi boldog gyerekkorunkról előhozakodhatunk. Teringettét! De szép
fiúk voltunk akkor mind a ketten, mikor vis-a-vis tánczoltuk a
franczia négyest. <span class="pagenum"><a name="Page_305" id=
"Page_305">-305-</a></span></p>
<p>– Külömben is be akartam önhöz rontani. Nem jöttem üres kézzel.
Hoztam valamit az ön számára, a minek ön nagyon meg fog örülni. Nem
találja ki?</p>
<p>El nem tudtam gondolni, mit hozhatott nekem, a mit én olyan
nagyon szeretek, faluról? talán barabolyt, vagy csíkot; ezeket
Pesten nem lehet kapni, pedig én nagyon szeretem.</p>
<p>– Hahaha! nevetett, mikor bevallottam az élhetetlenségemet. Hát
azt, a mi önnek hiányzik az összes művei közül: a «Czifra
asszony-t!» Nem emlékszik már rá, hogy én tisztáztam le, s az
eredetit magamnál tartottam?</p>
<p>Boldog Isten! Ez az ember negyven év óta tartogatja
bebalzsamozva azt a halottat, a kit én magam elégettem.</p>
<p>Csakugyan kiváncsi voltam rá, megköszöntem a barátságát s
megmondtam neki az órát, a melyen életveszedelem nélkül be lehet
hozzám jönni, (a ki más időben jön, annak hátrakötöm a sarkát) s
azután nem beszélhettünk egymással többet, mert rákezdtek
orgonázni, hogy az embernek még a foga is vaczogott bele. A nagy
orgona volt a tőszomszédom.</p>
<p>Másnap a bizonyos órában ott volt nálam az én régi jó
barátom.</p>
<p>Elhozta azt a bizonyos kéziratot. Szép bőrtok volt a számára
készítve, nagyon megbecsülte a tulajdonos. Láttam az orczáján,
milyen nagy áldozatot cselekszik, a mikor ezt nekem visszaadja.
Feltettem magamban, hogy nem fogadom el az ajándékát. Hanem azért
mégis kiváncsi voltam meglátni az «első szülöttemet» halottaiból
feltámadva.</p>
<p>Akkor még jó becsületes merített papirra irtunk, a mi nem fakul
meg olyan hamar, nem törik, nem mállik, még a tinta sem veresedett
meg rajta. Olyan volt, mintha tegnap irtam volna.</p>
<p>Ugyanazok a selyembogártojásforma betük, a milyeneket most irok,
azok a sürü, egyenes sorok. Hanem a tartalom egészen idegen rám
nézve. Úgy olvashatom, mint <span class="pagenum"><a name=
"Page_306" id="Page_306">-306-</a></span> valami idegen munkát. De
a míg olvasom, lassankint visszatér minden körülmény az
emlékezetembe. Látom a szobát, a miben tanyáztam, az ócska képeket
a falakon; s eszembe jut, hogy ennél a szónál az éji őr hány órát
kiáltott.</p>
<p>– Vissza fogom én ezt önnek adni, kedves barátom; látom, hogy
becsben tartja. Rám nézve ez a munkám meg van halva. Elégettem.</p>
<p>– De pedig nem azért hoztam én ezt önnek, hogy ezt is elégesse,
hanem hogy irja meg a folytatását.</p>
<p>– A folytatását? kérdém elbámulva.</p>
<p>– Azt bizony. Mert a mi eddig itt van, az csak fantázia, de a mi
ezután következik, az igaz történet, és az túlmegy a legvakmerőbb
költői képzelődésen is. Azért jöttem ide, hogy azt önnek elmondjam.
Ráér meghallgatni.</p>
<p>– Óh kérem! Soha sincs nekem semmi dolgom.</p>
<p>– Szabad rágyujtanom?</p>
<p>– Szabad. Csak arra kérem, hogy mikor nem szíja ön azt a
patkányfarkat, ne tegye ide mellém, mert mikor a holt szivarnak úgy
magában vékonyan szálldogál föl a lelke, attól jobban félek mint a
kisértettől.</p>
<p>Az én barátom kényelembe helyezé magát és hozzá kezdett.</p>
<p>– A bántódi kastély már azóta a negyedik kézen járja. Igazán
mondom, soha sem láttam még vándorló kastélyt; ez az. Nincsen
maradása, mehetnékje van. Ugy változtatja a gazdáit, mint a kikapó
asszony szeretőit. Azt még talán tudja ön, hogy a legutolsó Palárdy
gróffal mi történt? Nem tudja? Hisz az is tragikus dolog. Mikor az
öreg gróf meghalt, a fiatalra egészen tehermentes szép birtok
szállt. Volt ugyan magának szép csomó adóssága, de azokat még az
apja életében (mint kiskorú) revocálta. (Zárjel között mondom: ön,
mint honatya, keresztül vihetné az országgyülésen, hogy a
kiskorúság harminczöt esztendőre megnyujtassék, az ország egyszerre
ranzsirozva lenne.)</p>
<p>A fiatal gróf, a mint az örökségét átvette, azon kezdte,
<span class="pagenum"><a name="Page_307" id=
"Page_307">-307-</a></span> hogy megházasodjék. Valami németországi
princzeszt talált magához méltónak. A menyegző előtt lejött
Bántódra a kastélyát lakályossá tenni; oda akarta hozni az ifju
menyasszonyát a mézes hetekre. A nászutazás Olaszországba épen
abban az időben nem volt ajánlatos. Tetszik tudni: «1848». Többet
nem mondok. «Kennst du das Land, wo die Granaten blühen?» De nem
granátalmák, hanem az égő granátok. Azoknak épen akkor volt a
szüretje. Itt Magyarországon meg minden in dulci jubilo volt. A
pesti revoluczió! Tetszett benne résztvenni. Paraplui alatt. –
Kérem! Nagyon jól tette, hogy megkimélte az életét. Az a másik
bolond is – pardon – akarom mondani, az az egyik bolond is jobban
tette volna, ha megtartja magát az utókornak, s irja nekünk ma is a
szép verseket, mintsem hogy ott áll a pesti dinnyepiaczon rézlábon,
rézköpönyegben, s integet rézujjakkal a vásárosoknak, hogy itt
kapni a jó cserhajút! – De hogy egyik szavamat a másikba ne öltsem,
visszatérek a bántódi kastélyhoz, a melyet az ifjú gróf pompásan
berendezett, Bécsből hozatott uj butorokkal, rangjához illő
kényelmet otthonosítva meg az ősi lakban. A sok ócska retyemutyát
felhordták a padlásra. Külön lakosztálya volt a princzesznek, külön
a grófnak; az utóbbi igen egyszerű, de mégis izléses bútorzattal; a
felesége hálószobájában selyemmennyezetes nyoszolya, a magáéban
jegesmedvebőrrel bevont kerevet. – De soha abban a selyemkárpitos
ágyban a grófné nem hált; a gróf is csak egy éjszakát töltött a
jegesmedve bőrön. Másnap korán hajnalban, senkinek annyit sem
mondott, hogy «köszöntetem a plébánust», kocsira ült, ott hagyott
kastélyt, jószágot, szép menyasszonyt; csak nagy tudakozódás után
jöttek rá a jószág- és jogigazgatói, hogy beállt néma barátnak
valami trappista kolostorba.</p>
<p>Könnyű volt kitalálni az okát. Ő is áldozatul esett a családi
rémhagyománynak. Neki is megjelent a czifra asszony. Ezzel az egész
lényéből ki lett forgatva! Azt <span class="pagenum"><a name=
"Page_308" id="Page_308">-308-</a></span> hitte, hogy e
lélekjelenés után hat hétre meg kell halnia. Ezt az időt sietett
felhasználni bűnbánással, testsanyargatással és éjjeli imákkal. A
legkegyesebb carthausi lett belőle. A hat hét azonban elmult, meg
is szaporodott s a grófon csak nem fogott az ősi átok: szépen
életben maradt. – Azonban a családi hagyomány szerint a «czifra
asszony» boszuállásának vannak stádiumai. Ha a megjelenése napjától
hat hétre nem hal meg a választottja, úgy várhat a halálra hat
hónap mulva. Prolongál neki. S ha még akkor sem váltja be a
fenyegetését, akkor következik a hat esztendő. De ez az utolsó
terminus. Ez aztán olyan, mint ha a financzdirekczió mondja, hogy
«fizess!» – A gróf megunta a kolostorban várni be a hat hónapot,
levetette a barátruhát, visszament az ezredéhez, a hol eddig
szolgált (kürazér volt) s aztán verekedett odalenn az olaszokkal,
később ellenünk is, elég alkalma lett volna meghalni, de biz a hat
hónap is elmult, s a fatalis terminust átugrotta megint. Se kard,
se golyó nem fogott rajta. Most már aztán igazán türelmetlen
kezdett lenni. A hat esztendei időt nehéz végig várni helyben ülve.
Elkezdett futni a világba. Elment Grönlandba jegesmedvéket
vadászni, bekóborolta Afrikát mind a három oldalán, felmászott a
Himalayára, körülkerülte a földet; az emberi nemzet mindenféle
szinü asszonyait tanulmányozta anthropologice: (úgy hiszem
koponyaméreteket vett fel róluk) – haza a tiszttartóinak csak
annyit irt, hogy hová küldjenek utána pénzt, de sokat! hogy honnan
vegyék? az az ő dolguk. Végre aztán emberevők közé jutott a hatodik
év vége felé, s azok megették.</p>
<p>– Ah! kiálték fel, hihetetlennek találva a befejezést.</p>
<p>– Meg azok! Megették csizmástul. – Úgy szokták azok a kannibálok
– ott Homburgban. Még akkor virágzott ez az anthropophagusok
nemzete. Több embert megettek ezek, mint a Fidzsi szigeti karaibok.
– Ez is halál. – Csunya halál. Mikor egy hajdani milliomosnak
holnapra nincs mit ennie. – Én ott voltam a temetésén. –
<span class="pagenum"><a name="Page_309" id=
"Page_309">-309-</a></span> Mikor a jószágot elárverezték. – Mert
az ám a legszomorubb temetés, mikor a halott fölött dobszó
prédikál. – Pontban azon napon történt meg, a melyen hat év előtt a
gróf ott hált a kastélyban. Azóta ő meg van halva. Kisért ugyan
itt-amott, de fél is tőle minden ismerőse, mint a vámpyrtól. Mert
az az igazi vámpyr, az a félelmes kisértet a kit ha meglát az
ember, keresztet vet – nem magára – hanem a bugyillárisára: «Jaj,
itt jön az a kósza lélek, a ki engem megfog, s addig el nem ereszt,
a mig tíz forinttól száz forintig meg nem szivattyuzott.»</p>
<p>– No ez még eddig nem borzasztó történet.</p>
<p>– Majd az lesz mindjárt, csak elébb hadd gyujtok másik
szivarra.</p>
<p>Égett már, s adta a füstöt. (T. i. a «patkányfark.»)</p>
<p>– No hát, a ki megvette a hivatalos kótyavetyén a szép Palárdy
birtokot, egy fiatal, derék magyar földbirtokos volt, a kinek a
bevezető jellemzésére elég annyit mondanom, hogy «akkvizitor» volt.
Kérem! Magyar – fiatal – gavallér – földbirtokos – és vagyonszerző!
Unikum! Az ősi birtoka odafenn volt a Kárpátok között, a hol mindig
fúj a szél. Fiatal nejének nem tett jót a havasok levegője, azért
vásárolta meg ezt a mi sikságunkon fekvő birtokot, a hol az ember
magától a levegőtől meghizik.</p>
<p>Szép daliás férfi volt maga is, a felesége is egészen hozzá
illett. Ő maga barna-piros Attila-ivadék, a neje szőke, lengyel
hölgy. Volt egy kis hat esztendős fiuk, a kit imádtak. Hajnalig
mindig az apjánál aludt a fiú, akkor az apa felkelt az istállókat
sorba járni, a béreseket felköltögetni, arra meg az anyjához ment a
kis fiú tovább aludni. Igy volt náluk felosztva a szeretet.</p>
<p>Megjegyzem, hogy a birtokba vétel után az új földesúr nem ment
ám a kastélyba lakni, hanem a tiszttartói lakban telepedett le. És
ezt nem azért tette ám, mintha félt volna valamiféle kisértettől,
hanem abból az igen helyes indokból, hogy egy olyan nagy kastélyban
lakáshoz roppant <span class="pagenum"><a name="Page_310" id=
"Page_310">-310-</a></span> nagy léhűtő szolgaszemélyzet kell; ő
pedig takarékoskodni akart. Az ott talált tiszttartót elcsapta (nem
azt ám, a kivel mi mulattunk, az már akkor meghalt; egy morvát
hozott a gróf a helyébe) s maga állt be tiszttartónak. Lett is ott
rend mindjárt! Nem arattak vetés előtt.</p>
<p>A nevét is megmondom az új földesúrnak, de ezt ne tessék
használni, az urak nem szeretik, ha az igazi neveiket megörökíti az
ember valami regényben. Nevezzük csak «Lomniczy»-nak.</p>
<p>Hát egy pár esztendeig igen jól ment itt minden. A környékbeli
uraságok ide jártak gazdaságot tanulni. S azt mingyárt az első
belépésnél megkezdhették. Mert hogy a tiszttartói lakásban bizony
szüken lehetett elférni a vendégseregnek: három négy úr is
kénytelen volt egy szobában hálni, s ha nagyobb társaság volt, két
szobában kellett teríteni s volt elég fejtörése a házi-asszonynak,
a míg osztályozni tudta a vendégeket, melyiket ültesse a
főasztalhoz, melyiket a mellék szobába. (Mert tetszik tudni, vannak
némelyek, a kik az utóbbiért megneheztelnek, ellenben vagyunk
többen, a kik épen ott érezzük magunkat nagy biztosságban.)</p>
<p>Lomniczy nem volt kártyás; sőt nagyot mondok, még csak azt sem
engedte meg, hogy az ő házába kártyát vigyenek be. A kinek
tetszett, nyáron kuglizhatott nála, télen meg biliárdozhatott.
Hanem persze a tiszttartólak nem volt arra a czélra építve, hogy az
valaha kávéház legyen. A biliárdszoba olyan rövid volt, hogy mind a
kétfelől ki kellett nyitni az ajtót, ha az ember egy becsületes
kvártot akart csinálni a piramidli partiban, s aztán megesett, hogy
a kiugratott golyó átszaladt a harmadik szobába, a hol a hölgyek
kávéztak s alig tudták előkeresni a krinolinok közül.</p>
<p>Ad vocem «krinolin». Akkor volt ez a csudálatos divat, hogy a
hölgyek a léghajó kormányozhatóságát megvalósították. Nem
szaporítanám ezzel a szót, ha ez is a motivumok közé nem tartoznék,
melyek a história kifejlődéséhez <span class="pagenum"><a name=
"Page_311" id="Page_311">-311-</a></span> tartoznak. Ha már az urak
nem fértek el a dákóval, hát a hölgyek még kevésbé fértek el a
krinolinokkal. Pedig tánczolni is szottyant kedvük néhanapján; de a
zongorának is kevés volt a hely, nemhogy a tánczolóknak lett
volna.</p>
<p>Az uri kastélyban ugyan lett volna elég hely; csakhogy ott egész
télen át nem volt fűtve semmi kályha: a hidegben nem esett jól a
mulatság; ha pedig befűtöttek hirtelen, olyan fejfájasztó gőz
támadt, hogy azt még a rinóczerosz sem állta ki.</p>
<p>Az ismerősök köre pedig egyre szaporodott, a tiszttartói lak
csakugyan nem állta ki tovább az ostromot.</p>
<p>Egyszer, a mint Lomniczy a felsőmagyarországi birtoka
megtekintése végett hosszabb időre eltávozott (úgy tudom, hogy
nagyszerü sajtgazdaságot és pisztráng tenyésztést rendezett be), a
neje minden előleges tanácskozás és beleegyezés nélkül, a bizonyos
indemnity reményében, átköltöztette a háztartást az úri kastélyba.
Nyár volt: szép meleg idő; azokban a hűs magas teremnagyságú
szobákban gyönyörüség volt a lakás. Hiszen tetszik rá emlékezni,
azok a pompás platánfák hogy integetnek be az ablakokon, a nagy
kúszó rózsák meg keresztül bujnak a salugáderek nyilásain s
bemásznak a szobába a virággirlandjaikkal. Aztán az erkélyről
milyen fölséges kilátás esik!</p>
<p>Arra a halastóra ott a sík pázsit közepén, a mibe azok a
rengeteg nagy gyászfűzek lógatják bele az ágaikat! Én nem vagyok
poéta ember; de magam is óra számra el tudtam ott ácsorogni,
bámészkodva, mikor más dolgom is lett volna.</p>
<p>Az ismerősök, úgy féltréfából, mondák ugyan az asszonyságnak,
hogy nem fél-e a «czifra asszony»-tól. (Igy hivta már minden ember
a kastély kisértetét, a mióta azon novellájában ez a név lett
ráruházva.) De ő nevetve mondá: «Nem féltem én az én uramat
semmiféle czifra asszonytól. Magam sem vagyok az; még csak
krinolint sem hordok; <span class="pagenum"><a name="Page_312" id=
"Page_312">-312-</a></span> másféle czifra asszony volt az, a ki
miatt az előbbeni földesuraságot utólérte a maga veszedelme».</p>
<p>A hazatérő Lomniczy egészen meg volt lepetve, mikor a háza népét
már az új kastélyban elhelyezkedve találta.</p>
<p>Eleinte egy kicsit dörgött-morgott (a családfői jogainak
megóvása tekintetéből), a dolgozó, pipázó, tekéző szobáival
elégedetlen volt: azon patvarkodott, hogy semmijét sem találja: a
volt lakásán tudta már, hogy mije hol áll? most pedig mindenért
inas, kulcsár, szobaleány után kell kiabálni, hogy hová dugták el
ezt? hova pratálták el ezt amazt? És a mi legnagyobb okot adott a
zsémbelésre: az elhagyott kisszerű lakban szorosan egymás mellett
voltak a hálószobáik, az övé, meg a feleségéé; itt pedig egész
teremsor, folyosó, rejtekajtó választja el őket egymástól; már most
a kis Bélácska hogy fog vándorolhatni egyik szülőnek az ágyából a
másikba?</p>
<p>A nagy zsémbelésnek utoljára azzal szakitá végét az asszonyság,
hogy tréfásan oda veté az urának:</p>
<p>– Tán bizony attól félsz, hogy téged is meglátogat a szobádban a
«czifra asszony»?</p>
<p>Ez a tréfás csiklandás elevenre talált. Lomniczy nem szerette,
ha a rovására nevetett valaki; igen komoly, mindenkinek
becsületadó, de mástól is becsületkövetelő ember volt.</p>
<p>– No engem ugyan nem ijeszt meg semmi czifra asszony. Monda
büszkén. Ha tetszik, látogasson meg. Szivesen látom.</p>
<p>– Inkább ha félsz, itt leszek én is melletted! kötődék vele az
asszonyság.</p>
<p>– Köszönöm a grácziát: de mikor nekem egy ilyen érdekes
hölgygyel készül légyottom, akkor a feleségem asszony csak maradjon
a saját szobájában s ne rontsa el a mulatságomat.</p>
<p>S ezen a tréfán évődtek aztán egész este, a vacsora alatt is, s
mikor eljött az ideje: a férj ment a maga lakosztályába, a nő is a
magáéba. A Bélácska szokás szerint <span class="pagenum"><a name=
"Page_313" id="Page_313">-313-</a></span> az apjával akart aludni
menni; de az azt mondta neki: «Csak maradj te ezentúl az anyádnál;
reggel nem találnál oda hozzá.»</p>
<p>Éjszakán alig hogy elcsendesült a ház, roppant nagy dörömbözésre
ébredt fel minden ember. A zaj Lomniczy úr szobájából jött: úgy
tetszett, mintha a házi úr egész banda zsivánnyal dulakodnék.
Asszony, szobalány, paplannal a nyakában, instruktor stiléttel,
inas puskával, szakács palacsintasütővel rohantak a megtámadottnak
vélt segítségére s mikor benyitnak hozzá, ott találják az
ágyaszélén űlve egyedül az urat. A szobában szétszórva hevert
csizma, famacska, gyertyatartó, a miket az ajtóhoz hajigált.
Egészen ki volt kelve képéből.</p>
<p>– Az Istenért! mi történt? kérdé a felesége.</p>
<p>Lomniczy nagyon restellte a dolgot, hogy annyi ember
összeröffent, s még ő neki állt feljebb. Zsémbelni kezdett, hogy az
inas nem hozott neki éjszakára friss ivó vizet, s minthogy ebben az
új hálószobában nem talált rá a csengetyüzsinórra, azért hajigálta
a csizmát az ajtóhoz; most menjen mindenki az ágyába s neki
hagyjanak nyugtot.</p>
<p>Azonban a hangjának a reszketése elárulta, hogy valami másnak
kellett itt történni; annyival inkább, minthogy az ivó viz is ott
állt az éji szekrényen, a csengetyüzsinór is ott csüggött az ágya
fejénél.</p>
<p>Ő azonban szigoruan megtiltotta, hogy erről a mai dörömbözésről
valakinek említést tegyenek.</p>
<p>Hanem ettől a naptól fogva mintha kicserélték volna. Magába
zárt, buskomor lett; alig lehetett szavát venni. A mit soha sem
szokott, ebéd után feküdt le aludni. Az inasa, a ki a földszinten
épen az ura háló szobája alatt szokott aludni, azt beszélte, hogy
az úr mindig éjfél után felkel csizmát huz s nagy dobogó lépésekkel
jár fel s alá a szobában; s néha a szavát is hallani, mintha
kérdezne valakitől valamit: mintha kiparancsolna a szobájából
valakit. Egy reggel pedig, mikor még az úr aludt, a szobájába
benyitó inas a vadászkést az ajtóba furva találta; <span class=
"pagenum"><a name="Page_314" id="Page_314">-314-</a></span> mintha
valakinek utána hajították volna. S az úr rendkivül haragos volt, a
miért azt az inas észre vette.</p>
<p>Hanem akkor aztán komolyan kérdőre fogta a felesége s egész
szivszerinti nyájassággal kivallatta a férjét, hogy mi történt
vele?</p>
<p>– A «czifra asszony.»</p>
<p>– Megjelent előtted?</p>
<p>– Minden éjjel. Mindig ugyanegy órában. Pedig én nem vagyok se
képzelődő, se holdkóros. Semmi bünömet sem tudom, a miért valakinek
a halottja boszut álljon rajtam. Bántja a büszkeségemet, hogy a
babona, a mi parasztnak való, engem is megnyergeljen. De ott áll
előttem minden éjjel s nem tudom elkergetni. Ébren vagyok; megmosom
az arczomat, s mikor meg akarom törülni, nem veszem észre, hogy az
ő halotti köntöse akadt a kezembe, abba törülközöm.</p>
<p>Az asszony megijedt. Azt hitte, hogy ez kedélykórság. De
eltitkolta a rémületét. Még derült kedélylyel mondá:</p>
<p>– Óh, ez ellen én igen egyszerü házi szert tudok. Meghivunk a
környékből egynehány jó barátot, s a hogy más tisztességes ember
szokott tenni: egész éjjel eltarrokkoztok ott abban a te
megbabonázott szobádban.</p>
<p>Ez a házi orvosság csakugyan jó prophylacticus szer a kisértetek
ellen. Ugyan a tarokkozók is szoktak babonákat hinni: vannak, a kik
félnek a «rossz bibicz»-től, a «szurokmadár»-tól (Pechvogel), a kik
a harmadik ultimo után helyet huznak, de a «dámá»-tól nem félnek:
azt letenni jó. Sőt ismerek olyan tarokk celebritást, a ki négy
dámával a kezében kimondta a «szólót». Nem! a czifraasszonytól a
tarokkozók nem félnek.</p>
<p>Tehát az történt, hogy a soha nem kártyázó Lomniczy egyszerre
csak elkezdett szenvedélyes tarokkistának felcsapni: még pedig az
«ugrándozó» fajtából, négy tarokkal, nyolcz szinnel megjátszta a
«kettőst», kilencz tarokkal az ultimot, kétféle vulpessel bevágott
a solóba, s rekontrázott <span class="pagenum"><a name="Page_315"
id="Page_315">-315-</a></span> ötödik vételre. Tetszik tudni úgy-e
bár, hogy ezek micsoda dolgok?</p>
<p>(– Hogy ne tudnám? hiszen abból élek.)</p>
<p>– Vesztett is eleget, úgy hogy kezdték «kész-pénz bácsi»-nak
csufolni: de hát azzal nem törődött. Kész nyereségnek vette, hogy
agyonverhetett egy éjszakát a másik után. Mindig volt tiz-tizenegy
összekötött kettős a táblán (tetszik érteni?), úgy hogy reggelig
nem lehetett abba hagyni.</p>
<p>Ez hát így ment valami egy hétig.</p>
<p>Egyszer megint hozzá ültek a játékasztalhoz, jól megvacsorálva
elébb: csak még a thea volt hátra, a mit egész éjjel fogyasztottak.
Lomniczy megint beugrott; kérte a talont. Az osztó egymás után
felvágott neki négy dámát.</p>
<p>– Ejnye, bizony ha még egy ötödik dáma volna, azt is nekem
adnád! mondá rá tréfálkozva.</p>
<p>Erre a szóra belép az inas, egy tálczával a kezében, azon hoz
nyolcz findzsát, a szamovárt, czukortartót, tejszines ibriket,
rhumos palaczkot. De ugyanabban a pillanatban az átelleni ajtó is
megnyilik, s erre olyan légvonat támad, hogy minden gyertyának a
lángja lefelé csapódik s a kártyák szétrepülnek az asztalról. Az
inas elordítja magát: «Jézus, Mária, szent József!» S kiejti a
kezéből a tálczát, minden porczellánostól; Lomniczy pedig elmeredve
bámul maga elé, az átelleni ajtónyilás sötétjébe. Magkapta az
«ötödik dámát».</p>
<p>Mind felugráltak az asztal mellől: Lomniczy aléltan hanyatlott
hátra a karszékébe; magán kívül volt: le kellett őt fektetni. Éjjel
futtattak a városba orvosért.</p>
<p>A jelenvoltak valamennyien mind esküdtek rá, hogy ez valóság
volt; az egyik látott belőle valamit, a másik a hangját hallotta, a
harmadik valami megnevezhetlen sirbolti dohot érzett; de leghivebb
tanu volt az inas, a ki semmit sem szólt, csak a foga vaczogott
össze, ha kérdezték, mit látott. Hiszen ok nélkül csak nem dobta el
a kezéből azt a sok drága theás edényt. <span class=
"pagenum"><a name="Page_316" id="Page_316">-316-</a></span></p>
<p>Ez már több a tréfánál!</p>
<p>A minek annyi ember tanuja volt, annak nagy hamar hire futott.
Egész szenzácziót keltett az a vidéken. A ki nem akarta hinni, azt
megverték.</p>
<p>Mikor már a közönség kidisputálta magát e rémjelenet lehetősége
fölött, fogja magát két fiatal katonatiszt (főhadnagy mind a
kettő): «No, majd megfogjuk mi azt a czifra asszonyt»!</p>
<p>Még olyan «czifra asszony» nem volt a világon, a ki egy
főhadnagy szobájába büntetlenül be mert volna lépni.</p>
<p>Szabadságot kértek a várparancsnoktól (K.... várában volt a
garnizonjuk) egy pár napra. S kihajtattak a nem messze levő
Lomniczy kastélyig.</p>
<p>Egyenesen elmondták odajövetelük czélját: komoly dolgot
csináltak belőle. Ebben a kisértet históriában valami
szemfényvesztésnek kell lenni. Az ujabbkori büvészet olyan
tökéletességre vitte már e tudományt, hogy valóságos
boszorkányságot űz vele. Spiritisták, lélekidézők mind, vagy
szándékos ámítók, vagy professionatus komédiások; hátha van
valakinek valami czélja azzal, hogy e kastély urait elrémítse? ők
ketten majd rájönnek e kisértetjelenés titkára; csak engedjék őket
egész erélylyel hozzá látni.</p>
<p>Lomniczy nem akart beleegyezni; de a neje rávette, hogy engedje
a két katona vendégét abban a kisértetjárta szobájában hálni.</p>
<p>Vacsora után a két főhadnagy eltávozott; Lomniczy ezuttal a neje
szobájába vonult alvásra.</p>
<p>(Nem állhattam meg, hogy ennél a szónál félbe ne szakítsam az
elbeszélő hazafit: «De ugyan mért nem tette ezt hamarább is?»)</p>
<p>– Miért ám? Hiszen én is azt kérdeném nyomban. Nem tudok rá más
okot gondolni, mint hogy nem akarta, hogy a kisértet még oda is
utána menjen, s még a nejét és a kis fiát is megrémítse. Pedig az
oda csakugyan nem ment utána. Nem üldözött az mást, csak azt, a ki
ama <span class="pagenum"><a name="Page_317" id=
"Page_317">-317-</a></span> szobát foglalta el, melyben őt
ártatlanul meggyilkolták. Éjfél után egy pisztolylövés csattanása
verte fel az alvó kastélyt. Mindenki oda futott a háló szobába, a
hol a két katonatiszt hált. Az egyik a pamlagon feküdt, a másik az
ágyon. A pamlagon fekvő tiszt mély álmából ébredt fel a
pisztolydurranásra, s a golyó által összezuzott fali tükör
cserepeinek a hullására. Az ágyban fekvő főhadnagynak még kezében
volt a kilőtt pisztoly, s még többször is lőni akart vele:
felhuzta, meg elcsettentette, szemei mereven bámúltak a
semmibe.</p>
<p>Meg volt őrülve.</p>
<p>(– Uram, ön rettenetes dolgokat beszél itten!)</p>
<p>– Nem én. Csak a mi megtörtént. Annyira megháborodott, hogy meg
kellett kötözni. Ugy szállították a várba vissza. Ott hagymázba
esett. Gyógyította azt mindenféle doktor; még Bécsből is hoztak le
kettőt. De még csak a betegségének a diagnozisát sem tudták
megállapítani. Nem hallotta azoknak a kórtüneteknek soha senki
hirét. Hatodnapra meghalt. A nélkül, hogy egy árva szóval is
elmondta volna, hogy mit látott azon az éjszakán.</p>
<p>(– Kérem: van még ebből a történetből több is hátra?)</p>
<p>– Még két szivarom van, a mit kiszivok, azzal vége lesz. Ezt még
meg kell önnek hallgatni.</p>
<p>Az én hajdani czimborám folytatá rendíthetlen nyugalommal a
rémmesét.</p>
<p>– Csodálom, hogy nem ismeri ön azt a történetet: hiszen le volt
irva a Győri Közlönyben, a hol még a főhadnagyok is névszerint fel
voltak sorolva. Az, a ki ily gyászos véget ért, egyetlen fiivadéka
volt egy előkelő stájer családnak. Ez eset után még a
legskeptikusabb filozófus emberek is azt tanácsolták Lomniczynak,
hogy hagyja oda azt az elátkozott kastélyt, legalább egy időre:
menjen fürdőre, vagy induljon utazni Skócziába.</p>
<p>– De Lomniczy makacs természetű ember volt: vagy talán vonta
valami fátum. Azt mondják, hogy vannak lunátikus emberek, a kiket a
holdvilág felcsal a ház tetejére <span class="pagenum"><a name=
"Page_318" id="Page_318">-318-</a></span> éjszaka, mezitláb
sétálni. Ezek sem tehetnek róla. Ámbár minden logika ellen van,
hogy egy ember, a ki nem cserépfedelező, a háztetőkön sétáljon: még
is ösztönözve érzik magukat ez indokolhatlan eljárásra. Ilyenforma
lehetett Lomniczynak az a végzetes vágyakodása, csak azért is
megtartani hálószobájául a megölt asszony termét. Nem akart félni.
Aztán mitől? Egy semmitől! Egy agyrémtől! Hiszen gyermek az, a ki
meg hagyja magát ijeszteni azzal a szóval, hogy «jön a mumus»!</p>
<p>Pedig hát ezuttal épen a gyermekszív volt az, a mi nem ijedt
meg.</p>
<p>Említém, hogy Lomniczynak volt egy kis fia, a ki azelőtt, míg a
tiszttartói lakban tanyáztak, az apja mellett szokott aludni.</p>
<p>A czifra asszony kisértetregéjét már minden cseléd beszélte: a
kis fiu is meghallotta azt, s akkor aztán addig nyügösködött az
apja, anyja nyakán, hogy engedjék meg neki, hadd háljon ő a
papával: majd ő olyan szépen fog imádkozni, hogy a kisértet nem jön
oda; hiszen benne van az imádságban: «Ne vigy minket a kisértetbe!»
míg engedtek az okos gyermeki beszédnek, s Lomniczy magához vette
éjszakára a kis fiát az ágyába.</p>
<p>És attól fogva nem háborgatta őt a czifra asszony.</p>
<p>Ugy ébredt fel, azon az oldalán fekve reggel, a melyiken este
elaludt. A kis gyermek karja a feje körül füződött, fejecskéje a
vállán feküdt: kölcsönadta az apjának az álmát.</p>
<p>Hát nem szép költői gondolat ez, barátom uram! A kisértet egy
nő. Mindenkit üldöz, ijesztget, öldököl erős férfiakat; hanem a
mikor egy kis gyermeket lát maga előtt, akkor megenyhül a haragja.
Ha fölkel, odajön éjféli órában, rátakargatja a kis alvóra a
lecsuszott paplant, megcsókolja és odább lebben. Ezt ön így irná
meg úgy-e, ha valami románczot csinálna belőle? A női gyöngédség
még a kisértet szivét is uralja.</p>
<p>Hanem hát ez csak poézis, a mit a valóság meghazudtol.
<span class="pagenum"><a name="Page_319" id=
"Page_319">-319-</a></span></p>
<p>… Ejnye, de imfámis rosszul ég ez a szivar; pedig kiállítási
specziálitás. Megengedi ön, hogy egy másikra gyujtsak?</p>
<p>No hát a hogy mondom: a valóság meghazudtolja a poézist. A
kisértetnek nincs irgalmat érző szive: nincs nála gyöngédség,
kegyelem, kiengesztelődés. Negyvenedik napjára az első
megjelenésnek reggel halva találták Lomniczyt az ágyában. Vérömlés
ölte meg, mint Attila apánkat.</p>
<p>(– S ön ezt nevezi valóságnak, a mely a poézist
meghazudtolja?)</p>
<p>– Igy történt; ezen módon. Ezt én bizonyára nem most találtam ki
az ön szórakoztatására, sem pedig a rosszul égő szivarom miatt
elkeseredésből. Halva találták a derék, erőteljes férfit az
ágyában. Hiszen nagy hire volt annak! Ólomkoporsóban vitték a
hulláját haza az őseihez sárosi sírboltjába: ott aluszsza örök
nyugalmát. Az özvegye egy napig sem maradt tovább a kastélyban,
rögtön összepakolt, a kis fiával együtt felköltözött Bécsbe; a
jószágát áruba bocsátotta s mihelyt vevő akadt rá: azt sem kérdte,
kicsoda-micsoda? aláirta a szerződést: a többit az ügyvédjére
bizta. A kastély egészen ingyenben maradt az új birtokosnak.</p>
<p>– Az uj birtokos – valljuk meg igazán – egy bécsi bankár volt.
Éktelen gazdag Dárius ember. A ki csak úgy komázik Szerencse
istenasszonnyal. Ezeres bankóval gyújt szivarra. Azt mondják, hogy
Bécsben az volt a legnagyobb gyönyörűsége, hogy a pénzestárczáját a
külső kabátzsebébe dugva, belevegyült a kohlmarkti sokaságba s
aztán nagyon mulattatta, ha a tárczáját kicsenték a zsebéből. Hires
volt a börze manövereiről. Egyszer haussera, másszor baissera
dolgozott. Először meggründölt egy nagy vállalatot, aztán
lánszirozta, tovább pusszirozta, végre konterminozta s így nyerte a
milliókat. Tudott is velök élni! Nagy Lebemann volt. Az Opera
komikban ő tartotta az egyik proscenium-páholyt, a melyikből
fölfelé <span class="pagenum"><a name="Page_320" id=
"Page_320">-320-</a></span> kell nézni a szinpadra. A leghiresebb
bolondságokat ő rendezte. Hagyjuk neki azt a nevet, hogy «Lebemann
Alfréd».</p>
<p>Ez vette meg a szép bántódi birtokot.</p>
<p>Én bizony megvallom igazán, hogy nehéz szívvel látom, mikor
egy-egy ősi magyar család jószága a másik után gazdát vált. Tudom
ugyan, hogy abból az idegenből is jó hazafi lesz időjártával; de
csak még is nehezen esik hozzászoknom, hogy a mit őseink lóháton,
karddal és kopjával a kezükben meghódítottak, azt a földet az
idegen paruplival a kezében ragadja el tőlünk. Azonban utólag még
is jól esett, hogy így esett; a bécsi bankár ezt a birtokot is csak
spekuláczióra vette: rögtön parczellázta, harmincz évi törlesztésre
elárusította; én is úgy jutottam belőle egy kétszáz holdas taghoz;
de én hála Istennek, az első esztendőben kifizettem az egész árát;
akkor nagy termés volt: tizenkét forintos buzaár, nem tartozom
senkinek. Hát nekem, meg több apró gazdáknak egész javunkra vált az
a birtokcsere. Lebemann bankár nem tartott meg a birtokból magának
egyebet, mint a kastélyt meg a hatszázholdas parkot és vadaskertet.
Az nem kellett senkinek. Hét forint luxus-adó a parktól holdankint;
no köszönöm szépen. Ő azonban megengedhette magának ezt a
költekezést; mert ezen az üzleten is nyert száz perczentet
netto.</p>
<p>Aztán meg más öröme is volt benne.</p>
<p>Ő is tudta azt jól, hogy ehhez a kastélyhoz micsoda kisértetes
hagyomány van fűzve: épen ez csiklandozta az inyét
szörnyűképen.</p>
<p>Itt, a kisértetek elhirhedett tanyáján tartani egy nevezetes
dáridót. Ennek van valami pikáns zamatja. Egy olyan lakomát, a
melyen száz arany egy kuvert; van minden: csemegék, a melyeket
esznek, és csemegék, a melyek maguk is esznek. Tizenegy bonviván
gavallér jött le vele Bécsből: mind válogatott sportszmenek és
börzebárók. És tizenkét elegáns hölgyecske a balletkarból a
szimmetria végett. <span class="pagenum"><a name="Page_321" id=
"Page_321">-321-</a></span></p>
<p>Hej, ha ön olyan szépen tudna ilyesmit leirni, mint azok a
franczia regényirók, a kiket mi olyan kedvtelve olvasunk ott falun
(mikor a feleségünk nem látja), – ez volna az igazi tárgy.</p>
<p>Egy orgia a kisértet tanyáján!</p>
<p>Ezekkel tessék megküzdeni madám «czifra asszony!» Ezzel a
féktelen vihánczoló csoporttal, mikor a kiivott poharaikat a falhoz
verik s úgy hivják a kisértő szellemet: «Ide hozzánk! szép asszony
a tulvilágról! Itt van egy üres szék, itt egy tele pohár a te
számodra is! Igyál, mulass, kaczagj velünk! Tanulj élni! Éljen a
kisértet!»</p>
<p>Az óra tizenkettőt üt. Az ajtó megnyilik. A lármás had elnémul,
de a következő perczben még nagyobb vihongásban tör ki; hisz az
éjféli kisértő nem suhanva közelgő rémszellem, hanem a bizalmas
komornyik, ki az urának ezüst tálczán hoz egy táviratot.</p>
<p>Távirat! Éjfélben? Azt bizony K... városból hozta egy lovas
staféta. Nagyon sürgős lehet. Bécsből érkezett, gyors továbbitás
utasítása mellett.</p>
<p>Alfréd úr engedelmet kért a vidám társaságtól, hogy egy perczre
a szobájába vonuljon a kapott táviratot elolvasni.</p>
<p>– No, csak el ne kapjon a czifra asszony odabenn! – kiáltának
utána a dőzsölők gunyolódva.</p>
<p>Tizenegy pár ott maradt a tivornya-teremben, a tizenkettedik
fele, a magányosan hagyott bacchansnő, nem tehetett okosabbat, mint
hogy a többiek mulattatására felugrott az asztal közepére s szilaj
merészséggel lejtette a pohártánczot, a mivel a dobzódókat még
frenetikusabb őrjöngésbe hozta.</p>
<p>Egyszer aztán a mámoros zsivajt egy csattanó dörgés szakítá
félbe.</p>
<p>A pisztolylövés a bankár hálószobájából jött.</p>
<p>Mi volt ez?</p>
<p>A hölgyek egyszerre ijedten huzódtak egy csoportba, nagy
kendőikkel takargatva ludbőrző tagjaikat: a férfiak szájában is
elakadt a dal. <span class="pagenum"><a name="Page_322" id=
"Page_322">-322-</a></span></p>
<p>– Ejh, mit? kiálta közülök a legbátrabb. Alfréd most meg akart
bennünket tréfálni.</p>
<p>Azzal odarohantak kaczagva a hálószobájába.</p>
<p>Ott aztán abbahagyták a kaczagást.</p>
<p>Lebemann Alfréd ott feküdt az ágy előtti medvebőrön elnyúlva,
keresztül lőtt fővel. Jobb kezében a revolver, baljában a
távirat.</p>
<p>Felvették a táviratot s a következőket olvasták belőle.</p>
<p>«Seeschiffart maga után rántott minden vállalatot. – Általános
panik! Krach! Holnap másfél millió differenczia fizetendő.
Pénztáros kasszával elszökött.»</p>
<p>De ezzel ugyan a többi tizenegy uraság is meg volt lőve.</p>
<p>Ezzel a szóval az ő papirváraikat is szétfujta a szél.</p>
<p>Egyszerre kiment a mámor valamennyinek a szeméből. Nem kellett
már nekik szép leány csókja; se esszbukéval kevert pezsgő;
orczátlan dal, csábító táncz; futott valamennyi ki a kastélyból,
felverni a kocsist álmából: – fogatni, vágtatni a legközelebbi
vasuti állomáshoz. A dévaj hölgyek is siettek felkapkodni, ki mit
talált az útiköntöséből, hogy itt ne felejtsék őket; a Sachertól
hozott pinczérek sebtén takarították össze az ezüstnemüt és
porczellánt: reggelre üres volt a kastély. Csak az agyonlőtt uraság
maradt ott a czifra asszony szobájában, egyedül, végig nyúlva a
padlón, a míg este felé előkerült a szolgabiró, meg a törvényszéki
jegyző, hogy felvegyék az esetről a protokollumot.</p>
<p>No hát ki tudta seperni a kastélyból a «czifra asszony» az egész
bacchanált, úgy-e?</p>
<p>Ez pedig olyan igaz történet, mint a milyenről csak valaha
szolgabiró protokollumot vett föl s rányomta a pecsétjét.</p>
<p>Nem hiába mondja Göthe (vagy nem Göthe mondja?), egy szóval egy
okos német, hogy: «Sok dolog van még a világon, a miről a bölcsek
nem is álmodának».</p>
<p>… De már csakugyan nem szívom tovább ezt a szivart, mert úgy
büzölg, mint a tőzeg; pedig «Cuba flór» volna. <span class=
"pagenum"><a name="Page_323" id="Page_323">-323-</a></span></p>
<p>A többit, a mi a kastélylyal történt azóta, három szóval
elmondhatom.</p>
<p>A krach, tetszik tudni, teljes mértékben beütött. Nekem, hála
Istennek, nem volt egyéb papirosom, mint egy pár magyar
dunagőzhajózási, egy pár bajai kiházasítási, egy nehány
tisza-tűzkárbiztosítási, öt darab balaton-boglári gőzkompozási
részvényem. Azokkal a kerti filagoriám belsejét igen szépen
kitapetiroztam, a couponjaikat pedig czigarettnek használom; hanem
azok a szegény Lebemannok bizony mind Sterbemannok lettek, a kik
ott a «czifra asszony»-t inzultálták.</p>
<p>A kastély és a park kótyavetyére került. Potom áron vette meg
egy spekuláns. Valami spiritusfábrikáns.</p>
<p>Ez aztán prakticze fogott hozzá a kisértet kiküszöböléséhez. Az
egész kastélyt átalakítá szeszgyárrá. A nagy parkot pedig
kivágatta: eladta ölfának; a telket köles, burgonya és
tengeriföldnek használja, abból főz spirituszt.</p>
<p>És így jelenleg a szellem ellen küzd a szesz: az egyik spiritus
ellen a másik spiritus.</p>
<p>De meglássa ön: (kivánom, hogy rossz próféta legyek) az a
felingerelt kisértet még ennek a spiritusznak is ki fogja törni a
nyakát.</p>
<hr class="tb" />
<p>Eddig tartott az én régi barátom elbeszélése.</p>
<p>Én elvégre is csak azt ismétlem, hogy daczára annak, miszerint
ez mind való történet: az egésznek az összefüggését lehetetlennek
tartom; hanem hogy a szeszgyárosoknak a rémmese utolsó szakaszával
nem ütöttem-e szeget a fejükbe? azt nem tudom: azok aligha el nem
hiszik a «czifra asszony» boszuját a mostani keserves
antispiritista viszonyok között…</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Az 50 és 100 frtos
bankjegyeken látható jelvények.</p>
<p class="right">J. M.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Hirhedett felvidéki
rablóhős a század elején.</p>
<p class="right">J. M.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Akkoriban jött
divatba, húsz éven aluli úrhölgyekkel per «maguk» conversálni.</p>
<p class="right">J. M.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Csallóközi
szerencse: mikor az utazó az átjáró révnél a kompot épen az innenső
parton találja.</p>
</div>
</div>
<hr class="chap" />
<p><span class="pagenum"><a name="Page_324" id=
"Page_324">-324-</a></span></p>
<h2>TARTALOM.</h2>
<p class="center">NINCSEN ÖRDÖG.</p>
<ul class="TOC">
<li>A néma gyermek <span class="ralign"><a href=
"#Page_3">3</a></span></li>
<li>A fekete isten <span class="ralign"><a href=
"#Page_9">9</a></span></li>
<li>A néma anya <span class="ralign"><a href=
"#Page_24">24</a></span></li>
<li>A «Silver King» <span class="ralign"><a href=
"#Page_29">29</a></span></li>
<li>A köztársasági grófnő <span class="ralign"><a href=
"#Page_34">34</a></span></li>
<li>Az egy halott képviselője <span class="ralign"><a href=
"#Page_43">43</a></span></li>
<li>Diogenes bácsi <span class="ralign"><a href=
"#Page_52">52</a></span></li>
<li>«Meghótt!» <span class="ralign"><a href=
"#Page_72">72</a></span></li>
<li>Az én Szigfridem <span class="ralign"><a href=
"#Page_79">79</a></span></li>
<li>A lóláb <span class="ralign"><a href=
"#Page_91">91</a></span></li>
<li>A Walkürök <span class="ralign"><a href=
"#Page_96">96</a></span></li>
<li>A tengeri gerlicze <span class="ralign"><a href=
"#Page_104">104</a></span></li>
<li>Milyen is hát az az ördög? <span class="ralign"><a href=
"#Page_114">114</a></span></li>
<li>A négylevelü lóhere <span class="ralign"><a href=
"#Page_121">121</a></span></li>
<li>Az én kedves barátomnak a története <span class=
"ralign"><a href="#Page_126">126</a></span></li>
<li>Hogyan ójtják be a rózsát? <span class="ralign"><a href=
"#Page_133">133</a></span></li>
<li>«Potya úr» <span class="ralign"><a href=
"#Page_137">137</a></span></li>
<li>Ki játszik? <span class="ralign"><a href=
"#Page_143">143</a></span></li>
<li>Az élő márvány <span class="ralign"><a href=
"#Page_152">152</a></span></li>
<li>A harap-csók <span class="ralign"><a href=
"#Page_158">158</a></span></li>
<li>Ki a győztes? <span class="ralign"><a href=
"#Page_163">163</a></span></li>
<li>A nászéj <span class="ralign"><a href=
"#Page_172">172</a></span></li>
<li>Az én tervem <span class="ralign"><a href=
"#Page_181">181</a></span></li>
<li>Találkozás <span class="ralign"><a href=
"#Page_186">186</a></span></li>
<li>A «sveet home» (Édes otthon) <span class="ralign"><a href=
"#Page_196">196</a></span></li>
<li>Vox populi <span class="ralign"><a href=
"#Page_199">199</a></span></li>
<li>Fortuna ördögasszony <span class="ralign"><a href=
"#Page_204">204</a></span></li>
<li>Nincsen ördög <span class="ralign"><a href=
"#Page_213">213</a></span></li>
</ul>
<ul class="TOC">
<li>A Maglay-család <span class="ralign"><a href=
"#Page_225">225</a></span></li>
</ul>
<ul class="TOC">
<li>A ki holta után áll boszút <span class="ralign"><a href=
"#Page_271">271</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_22">22</a></td>
<td>ismernek, kogy</td>
<td>ismernek, hogy</td>
</tr>
<tr>
<td class="tdr"><a href="#Page_63">63</a></td>
<td>En lennék</td>
<td>Én lennék</td>
</tr>
<tr>
<td class="tdr"><a href="#Page_87">87</a></td>
<td>Tudod mít?</td>
<td>Tudod mit?</td>
</tr>
<tr>
<td class="tdr"><a href="#Page_203">203</a></td>
<td>önöknek a títkos</td>
<td>önöknek a titkos</td>
</tr>
<tr>
<td class="tdr"><a href="#Page_211">211</a></td>
<td>Jól takarékosskodott</td>
<td>Jól takarékoskodott</td>
</tr>
<tr>
<td class="tdr"><a href="#Page_219">219</a></td>
<td>a mít önről</td>
<td>a mit önről</td>
</tr>
<tr>
<td class="tdr"><a href="#Page_273">273</a></td>
<td>három csztendeig</td>
<td>három esztendeig</td>
</tr>
<tr>
<td class="tdr"><a href="#Page_274">274</a></td>
<td>Bántódi úríszéken</td>
<td>Bántódi úriszéken</td>
</tr>
<tr>
<td class="tdr"><a href="#Page_308">308</a></td>
<td>«fizess!«</td>
<td>«fizess!»</td>
</tr>
<tr>
<td class="tdr"><a href="#Page_319">319</a></td>
<td>bécsí bankár</td>
<td>bécsi bankár</td>
</tr>
</table>
</div>







<pre>





End of the Project Gutenberg EBook of Nincsen ördög; A Magláy család; 
 ki holta után áll boszut, by Mór Jókai

*** END OF THIS PROJECT GUTENBERG EBOOK NINCSEN ÖRDÖG; A MAGLÁY ***

***** This file should be named 56969-h.htm or 56969-h.zip *****
This and all associated files of various formats will be found in:
        http://www.gutenberg.org/5/6/9/6/56969/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
